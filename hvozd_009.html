<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Lesní louka">
    <meta name="apple-mobile-web-app-capable" content="yes">
    <title>Lesní louka</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./hvozd_008.html">
    <link rel="next" href="./hvozd_010.html">
    <meta name="nb-order" content="5">
    <link rel="self" href="hvozd_009.html">
    <meta name="nb-identifier" content="stifter-hvozd-39e26d2">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6617" data-nb-chars="36422">
    <nav role="doc-toc">
      <ul class="plain section">
        <li><a href="hvozd_005.html">Lesní hrad</a></li>
        <li><a href="hvozd_006.html">Lesní putování</a></li>
        <li><a href="hvozd_007.html">Lesní dům</a></li>
        <li><a href="hvozd_008.html">Lesní jezero</a></li>
        <li><a href="hvozd_009.html">Lesní louka</a></li>
        <li><a href="hvozd_010.html">Lesní skála</a></li>
        <li><a href="hvozd_011.html">Lesní trosky</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hvozd_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="11"><span class="idea" data-nb-ref-number="1" id="idea1" data-nb-words="2" data-nb-chars="11">Lesní louka</span></h1>
        <section>
          <p class="chunk" data-nb-ref-number="2" data-nb-words="180" data-nb-chars="1044"><span class="idea" data-nb-ref-number="2" id="idea2" data-nb-words="180" data-nb-chars="1044">Na&nbsp;druhý den slunce už&nbsp;bylo na&nbsp;jitřní obloze, když se&nbsp;Klarisa probudila a&nbsp;přikročila k&nbsp;posteli, kde ještě tvrdě spala Johana; na&nbsp;nevinných lících se&nbsp;jí&nbsp;ve&nbsp;spánku uložily veškeré ranní červánky. Klarisa tiše poodešla k&nbsp;oknu, které se&nbsp;vzdouvalo v&nbsp;jitřním zlatě, nějakou chvíli se&nbsp;dívala na&nbsp;les, který byl pokryt jinovatkou a&nbsp;sršel záblesky, a&nbsp;posléze poodešla ke&nbsp;klekátku, aby si&nbsp;odbyla ranní modlitbu. Když vstala, uviděla, že&nbsp;i&nbsp;Johana je&nbsp;na&nbsp;svém klekátku; a&nbsp;tedy klidně vyčkala, dokud sestra nevstane, a&nbsp;potom, dozvuk vroucí modlitby posud v&nbsp;očích, vesele a&nbsp;radostně se&nbsp;pozdravily a&nbsp;skoro si&nbsp;zažertovaly o&nbsp;tom, jak se&nbsp;včera bály. Pustily dovnitř klepající děvečku, a&nbsp;ta jim zvěstovala, že&nbsp;čeledíni vyprávěli, jak za&nbsp;humny jejich kraje už&nbsp;postupují ta&nbsp;a&nbsp;ona vojska a&nbsp;že se&nbsp;valí rozvodím začasté jak mravenci, a&nbsp;všechna se&nbsp;sunou do&nbsp;zemí v&nbsp;horním Podunají. Na&nbsp;krajích lesa je&nbsp;ticho a&nbsp;pusto jako vždy. O&nbsp;Vítkově Kameni nevěděli nic. Dívky se&nbsp;rozhodly, že&nbsp;poprosí Gregora, aby s&nbsp;nimi vyrazil na&nbsp;Plešnou skálu, jen co&nbsp;tráva a&nbsp;křoviska trochu oschnou.</span></p>
          <p class="chunk" data-nb-ref-number="3" data-nb-words="341" data-nb-chars="1912"><span class="idea" data-nb-ref-number="3" id="idea3" data-nb-words="341" data-nb-chars="1912">Když se&nbsp;oblékly a&nbsp;slunce vysoko na&nbsp;obloze už&nbsp;z&nbsp;jejich louky vysálo jinovatku a&nbsp;rosu, chtěly se&nbsp;vydat na&nbsp;louku, trochu se&nbsp;po&nbsp;ní&nbsp;procházet. Když sešly po&nbsp;schodech dolů, zastihly Gregora, jak právě přibíjí uvolněná prkna a&nbsp;trámy, a&nbsp;také je&nbsp;zarazilo, že&nbsp;vnější vrata na&nbsp;kůlech, která vždy byla zcela dokořán, jsou teď zavřená nejenom na&nbsp;kliku, ale i&nbsp;na zámek. Gregor okamžitě nechal všeho a&nbsp;ukázal jim vysušené káně, jehož péra už&nbsp;byla úhledně uspořádaná; Gregor dívky požádal, ať&nbsp;si&nbsp;vyberou nejkrásnější z&nbsp;nich na&nbsp;památku svého lesního pobývání; on&nbsp;že&nbsp;zatím půjde k&nbsp;sobě a&nbsp;upraví se, aby mohl vyrazit s&nbsp;nimi. Odešel. Ale dívky, namísto aby si&nbsp;vybíraly péra, stály tu&nbsp;a&nbsp;dívaly se&nbsp;po&nbsp;sobě zaraženě; dnes bylo totiž všechno úplně nové. Jindy je&nbsp;Gregor nechal, aby si&nbsp;vyšly docela samy po&nbsp;louce, kam se&nbsp;jim zachtělo, až&nbsp;k&nbsp;suti, a&nbsp;nestrachoval se&nbsp;o&nbsp;ně. Zuzana, děvečka, která tu&nbsp;právě stála, vyprávěla také, když se&nbsp;dozvěděli, že&nbsp;káně nesestřelil Gregor, nýbrž že&nbsp;ten výstřel vyšel od&nbsp;někoho jiného, neví se, od&nbsp;koho, že&nbsp;strachy celou noc nespala, a&nbsp;že ji&nbsp;pozdě po&nbsp;půlnoci, když čeledíni, co&nbsp;se&nbsp;vrátili, už&nbsp;dávno spali, vyděsil jakýsi divný šramot, jako kdyby to&nbsp;zarachotil zámek&nbsp;– a&nbsp;když se&nbsp;obezřetně podívala z&nbsp;okna, že&nbsp;opravdu zaslechla, jak někdo zamyká vnější bránu, a&nbsp;pak uviděla nějakou postavu, kterou považovala za&nbsp;Gregora, jak rázuje k&nbsp;javorovému lesíku. Uběhla skoro hodina, než se&nbsp;ta&nbsp;postava zase vynořila, odemkla a&nbsp;vešla dovnitř, pečlivě za&nbsp;sebou zamkla bránu&nbsp;– teď, když ten člověk přišel až&nbsp;k&nbsp;domu, bylo zřetelně poznat, že&nbsp;je&nbsp;to&nbsp;Gregor. Tenhle fakt ovšem nebyl s&nbsp;to umenšit neklid dívek&nbsp;– pouze když Gregor vyšel ze&nbsp;dveří a&nbsp;dívky se&nbsp;dívaly na&nbsp;toho sličného starce s&nbsp;upřímným čelem a&nbsp;se zářivýma básnivýma očima pod ním, ochotně vyšly za&nbsp;ním ze&nbsp;dveří, které poté za&nbsp;sebou zase zamkl. Ani jedna ze&nbsp;sester&nbsp;– jako kdyby se&nbsp;domluvily&nbsp;– nezmínila se&nbsp;o&nbsp;nových do&nbsp;očí bijících opatřeních. I&nbsp;on o&nbsp;tom všem mlčel.</span></p>
          <p class="chunk" data-nb-ref-number="4" data-nb-words="84" data-nb-chars="501"><span class="idea" data-nb-ref-number="4" id="idea4" data-nb-words="84" data-nb-chars="501">Odpoledne, to&nbsp;jest podle tehdejšího zvyku už&nbsp;ve&nbsp;dvanáct hodin, vystoupili na&nbsp;Plechý. Šli s&nbsp;nimi dva ozbrojení čeledíni, třetí střežil vor. Upevnili trubici na&nbsp;stojan, a&nbsp;ten drobný obrázek otcovského domu se&nbsp;v&nbsp;něm objevil čistý a&nbsp;jasný jako vždy. Jako kdyby dívky nějak tušily, že&nbsp;jej snad vidí naposledy, srdce se&nbsp;jim sevřela, a&nbsp;měly pocit, že&nbsp;se&nbsp;snad od&nbsp;té&nbsp;podívané nikdy nemohou odtrhnout a&nbsp;že dojista uvidí milovaného sličného otce anebo nevinného chlapce Felixe, jak stojí na&nbsp;nějakém tom výčnělku.</span></p>
          <p class="chunk" data-nb-ref-number="5" data-nb-words="11" data-nb-chars="68"><span class="idea" data-nb-ref-number="5" id="idea5" data-nb-words="11" data-nb-chars="68">Nejspíš to&nbsp;ty&nbsp;Gregorovy nové přípravy jim vnukly ten neklidný pocit.</span></p>
          <p class="chunk" data-nb-ref-number="6" data-nb-words="45" data-nb-chars="259"><span class="idea" data-nb-ref-number="6" id="idea6" data-nb-words="45" data-nb-chars="259">Nakonec, když v&nbsp;okuláru byl pořád týž dávno známý a&nbsp;nehybný obraz, poté co&nbsp;dívky hlasitě i&nbsp;tajně vyslaly do&nbsp;otcovského domu tisíce pozdravů, odmontovali přístroj a&nbsp;vydali se&nbsp;nazpátek. V&nbsp;domě si&nbsp;na&nbsp;káněti vybraly ještě několik per a&nbsp;odešly zas do&nbsp;svých pokojů.</span></p>
          <p class="chunk" data-nb-ref-number="7" data-nb-words="65" data-nb-chars="338"><span class="idea" data-nb-ref-number="7" id="idea7" data-nb-words="65" data-nb-chars="338">Toho dne ani v&nbsp;dalších se&nbsp;nepřihodilo nic, až&nbsp;na&nbsp;to, že&nbsp;kdosi údajně zpozoroval, že&nbsp;Gregor v&nbsp;noci odešel z&nbsp;domu. Jenže nad údolím a&nbsp;v&nbsp;srdcích tkvělo jakési dusno a&nbsp;obavy, že&nbsp;se&nbsp;teď a&nbsp;právě teď určitě cosi přihodí. Je&nbsp;to&nbsp;zvláštní&nbsp;– ale když se&nbsp;nám k&nbsp;srdci blíží nějaká závažná událost, jako kdyby už&nbsp;předtím vysílala neviditelné posly.&nbsp;–&nbsp;–</span></p>
          <p class="chunk" data-nb-ref-number="8" data-nb-words="57" data-nb-chars="308"><span class="idea" data-nb-ref-number="8" id="idea8" data-nb-words="57" data-nb-chars="308">Byla pátá noc od&nbsp;chvíle, co&nbsp;kdosi vystřelil na&nbsp;to&nbsp;káně&nbsp;– na&nbsp;modré noční obloze visel ubývající měsíc a&nbsp;na židle a&nbsp;na zástěny u&nbsp;postelí dívek rýsoval okenní mříže&nbsp;– Johana usedla k&nbsp;sestře na&nbsp;pelest, prstem jí&nbsp;jemně ťukala na&nbsp;obnažené rameno a&nbsp;pokoušela se&nbsp;ji&nbsp;vzbudit; s&nbsp;úzkostí a&nbsp;tiše šeptala: „Neslyšíš nic?“</span></p>
          <p class="chunk" data-nb-ref-number="9" data-nb-words="16" data-nb-chars="98"><span class="idea" data-nb-ref-number="9" id="idea9" data-nb-words="16" data-nb-chars="98">„Já to&nbsp;slyšela už&nbsp;dávno,“ odpověděla jí&nbsp;Klarisa, „ale nechtěla jsem tě&nbsp;budit, abys neměla strach.“</span></p>
          <p class="chunk" data-nb-ref-number="10" data-nb-words="54" data-nb-chars="317"><span class="idea" data-nb-ref-number="10" id="idea10" data-nb-words="54" data-nb-chars="317">Teď se&nbsp;však vztyčila na&nbsp;své posteli i&nbsp;ona, Johana ji&nbsp;držela jednou paží, obě se&nbsp;opíraly o&nbsp;hranu postele a&nbsp;seděly tu, na&nbsp;hlavách neměly jinou okrasu než své sličné vlasy, trup mírně nakloněný dopředu, jak pozorně naslouchaly, co&nbsp;se&nbsp;ozve, nehybné jak dvě nádherné mramorové sochy, jež oblévá mírné světlo podzimní noci.</span></p>
          <p class="chunk" data-nb-ref-number="11" data-nb-words="26" data-nb-chars="150"><span class="idea" data-nb-ref-number="11" id="idea11" data-nb-words="26" data-nb-chars="150">Připadlo jim, jako kdyby nezřetelně zaslechly v&nbsp;dáli jakýsi hlas, něco mezi voláním a&nbsp;zpěvem&nbsp;– ale nebyl to&nbsp;hlas ani žádného z&nbsp;čeledínů, ani Gregorův.</span></p>
          <p class="chunk" data-nb-ref-number="12" data-nb-words="33" data-nb-chars="186"><span class="idea" data-nb-ref-number="12" id="idea12" data-nb-words="33" data-nb-chars="186">Mlčky napínaly uši tím směrem, ale zrovna teď zase neslyšely nic. A&nbsp;najednou docela zřetelně, až&nbsp;vyzývavě&nbsp;– divoký a&nbsp;horoucí zalétl k&nbsp;nim zpěv mužského hlasu, a&nbsp;zanášel k&nbsp;nim tato slova:</span></p>
        </section>
        <section>
          <p class="chunk" data-nb-ref-number="13" data-nb-words="18" data-nb-chars="88"><span class="idea" data-nb-ref-number="13" id="idea13" data-nb-words="4" data-nb-chars="23">Býval jeden král kdysi,<br></span>
            <span class="idea" data-nb-ref-number="14" id="idea14" data-nb-words="4" data-nb-chars="22">ten zlatou korunu měl,<br></span>
            <span class="idea" data-nb-ref-number="15" id="idea15" data-nb-words="5" data-nb-chars="20">a&nbsp;mrzce zabil v&nbsp;lese<br></span>
            <span class="idea" data-nb-ref-number="16" id="idea16" data-nb-words="5" data-nb-chars="23">svou milou, a&nbsp;pryč šel.</span>
          </p>
        </section>
        <section>
          <p class="chunk" data-nb-ref-number="14" data-nb-words="18" data-nb-chars="95"><span class="idea" data-nb-ref-number="17" id="idea17" data-nb-words="4" data-nb-chars="23">Potkal ho&nbsp;zelený lovec:<br></span>
            <span class="idea" data-nb-ref-number="18" id="idea18" data-nb-words="4" data-nb-chars="24">„Že hledáš, králi, hrob?<br></span>
            <span class="idea" data-nb-ref-number="19" id="idea19" data-nb-words="4" data-nb-chars="20">Vidíš ty&nbsp;šedé skály?<br></span>
            <span class="idea" data-nb-ref-number="20" id="idea20" data-nb-words="6" data-nb-chars="28">Tak skoč z&nbsp;nich hezky, hop!“</span>
          </p>
          <blockquote class="chunk" data-nb-ref-number="15" data-nb-words="18" data-nb-chars="84">
            <p><span class="idea" data-nb-ref-number="21" id="idea21" data-nb-words="6" data-nb-chars="27">A&nbsp;zas byl jeden král kdysi,<br></span>
              <span class="idea" data-nb-ref-number="22" id="idea22" data-nb-words="5" data-nb-chars="21">ten kol té&nbsp;skály jel:<br></span>
              <span class="idea" data-nb-ref-number="23" id="idea23" data-nb-words="4" data-nb-chars="20">Tam válely se&nbsp;hnáty,<br></span>
              <span class="idea" data-nb-ref-number="24" id="idea24" data-nb-words="3" data-nb-chars="16">i&nbsp;korunu uviděl.</span>
            </p>
          </blockquote>
        </section>
        <section>
          <p class="chunk" data-nb-ref-number="16" data-nb-words="42" data-nb-chars="224"><span class="idea" data-nb-ref-number="25" id="idea25" data-nb-words="42" data-nb-chars="224">Hlas umlkl, a&nbsp;v&nbsp;povětří a&nbsp;v&nbsp;srdcích dívek znovu bylo ticho smrti a&nbsp;znovu les&nbsp;– a&nbsp;když tam venku ten kdosi už&nbsp;dávno mlčel, pořád ještě se&nbsp;neodvažovaly pohnout, jako kdyby ten výjev ještě neskončil a&nbsp;určitě ještě něco nastane.</span></p>
          <p class="chunk" data-nb-ref-number="17" data-nb-words="39" data-nb-chars="219"><span class="idea" data-nb-ref-number="26" id="idea26" data-nb-words="39" data-nb-chars="219">Ale výjev skončil. V&nbsp;tom němém jiskřivém měsíčním vzduchu se&nbsp;neozval jediný zvuk, jediné dechnutí.&nbsp;– Čekaly dlouho, a&nbsp;pak se&nbsp;Johana jemně a&nbsp;zvolna posunula dozadu a&nbsp;vyvinula se&nbsp;sestře z&nbsp;náruče a&nbsp;zadívala se&nbsp;jí&nbsp;do&nbsp;tváře.</span></p>
          <p class="chunk" data-nb-ref-number="18" data-nb-words="11" data-nb-chars="58"><span class="idea" data-nb-ref-number="27" id="idea27" data-nb-words="11" data-nb-chars="58">Měla ji&nbsp;před sebou tak bledou jak měsíc na&nbsp;okenní tabulce.</span></p>
          <p class="chunk" data-nb-ref-number="19" data-nb-words="7" data-nb-chars="48"><span class="idea" data-nb-ref-number="28" id="idea28" data-nb-words="7" data-nb-chars="48">Ani jedna, ani druhá nevyslovily jedinou hlásku.</span></p>
          <p class="chunk" data-nb-ref-number="20" data-nb-words="65" data-nb-chars="367"><span class="idea" data-nb-ref-number="29" id="idea29" data-nb-words="65" data-nb-chars="367">Johana, jak kdyby pudově tušila, co&nbsp;je&nbsp;tu&nbsp;vhodné a&nbsp;patřičné, znovu oči odvrátila a&nbsp;obličej zabořila do&nbsp;sestřina nočního úboru&nbsp;– a&nbsp;tolik, tolik dlouhých chvil se&nbsp;k&nbsp;sobě tiskly jako dvě holubičky a&nbsp;držely se, že&nbsp;Johana cítila, jak Klarise tluče srdce a&nbsp;Klarisa vnímala na&nbsp;šíji, jak se&nbsp;sestře chvěje ruka.&nbsp;–&nbsp;– Posléze se&nbsp;bázlivě tiše zeptala mladší: „Klariso, bojíš se?“</span></p>
          <p class="chunk" data-nb-ref-number="21" data-nb-words="36" data-nb-chars="192"><span class="idea" data-nb-ref-number="30" id="idea30" data-nb-words="36" data-nb-chars="192">„Jestli se&nbsp;bojím?“&nbsp;– řekla Klarisa a&nbsp;jemně se&nbsp;jí&nbsp;vyvinula z&nbsp;objetí. „Jestli se&nbsp;bojím? Ne, Johano&nbsp;– už&nbsp;se&nbsp;vyjasnila záhada, jejíž stín nám v&nbsp;těchto dnech naháněl strach&nbsp;– už&nbsp;se&nbsp;ničeho nebojím.“</span></p>
          <p class="chunk" data-nb-ref-number="22" data-nb-words="78" data-nb-chars="447"><span class="idea" data-nb-ref-number="31" id="idea31" data-nb-words="78" data-nb-chars="447">A&nbsp;přesto se&nbsp;jí&nbsp;třásl hlas, když to&nbsp;říkala, a&nbsp;sama Johana i&nbsp;v&nbsp;tom slabém měsíčním světle postřehla, jak se&nbsp;jí&nbsp;ponenáhlu vlévá jemná červeň do&nbsp;lící předtím tak bledých a&nbsp;tam něžně nabývá podoby překrásných jitřních červánků. V&nbsp;duši dojista jí&nbsp;pučel jakýsi nesmírný cit, střídavě blaživý a&nbsp;zas bolestný; protože na&nbsp;jejích jindy tak klidných rysech spočíval nějaký neznámý duch a&nbsp;rozléval na&nbsp;ně&nbsp;svou duši, a&nbsp;ta jako kdyby vášnivě žhnula a&nbsp;vzpínala se.</span></p>
          <p class="chunk" data-nb-ref-number="23" data-nb-words="184" data-nb-chars="966"><span class="idea" data-nb-ref-number="32" id="idea32" data-nb-words="184" data-nb-chars="966">„Johano,“ zahovořila, „je podivuhodné, velice podivuhodné, jaké jsou cesty Prozřetelnosti. Kdo by&nbsp;si&nbsp;byl pomyslel, že&nbsp;to, co&nbsp;jsem ti&nbsp;nedávno říkala tam u&nbsp;skalní stěny, je&nbsp;tak blízko&nbsp;– v&nbsp;té krásné osamělosti Pán Bůh si&nbsp;mě&nbsp;nalezl&nbsp;– ať&nbsp;se&nbsp;naplní, co&nbsp;se&nbsp;naplnit musí&nbsp;– neboj se, milé dítě&nbsp;– i&nbsp;tady uprostřed lesa je&nbsp;nad námi Pán. Znáš tu&nbsp;píseň, tušíš také, kdo ji&nbsp;zpíval&nbsp;– dobře si&nbsp;vybral&nbsp;– uvidí mě, ano, ale ne&nbsp;v&nbsp;našem svatém domě&nbsp;– Gregor a&nbsp;ty mě&nbsp;doprovodíte&nbsp;– nedívej se&nbsp;na&nbsp;mě&nbsp;tak vyděšeně&nbsp;– i&nbsp;když ta&nbsp;drobná kulka vyšla dokonce od&nbsp;něho a&nbsp;jakoukoliv má&nbsp;souvislost s&nbsp;tímto lesem: Takové nebezpečí nám nehrozí&nbsp;– – ano, ano, chtěl si&nbsp;zastrčit za&nbsp;klobouk sluneční svit a&nbsp;obejmout večerní červánky&nbsp;–&nbsp;– ano, to&nbsp;je&nbsp;jeho způsob, jak se&nbsp;objevit, to&nbsp;co&nbsp;tu&nbsp;vykonal, ta&nbsp;píseň mě&nbsp;vyburcovala&nbsp;– dobrá, ale teď už&nbsp;to&nbsp;není dítě, bezmocné a&nbsp;odevzdané všemoci vlastních citů: je&nbsp;panna, silná a&nbsp;sebevědomá&nbsp;– ona přijde, namísto lilie bude třímat v&nbsp;pravici meč Páně&nbsp;– ano, ona přijde!!“</span></p>
          <p class="chunk" data-nb-ref-number="24" data-nb-words="71" data-nb-chars="371"><span class="idea" data-nb-ref-number="33" id="idea33" data-nb-words="71" data-nb-chars="371">Tvář jí&nbsp;zářila&nbsp;– její rysy se&nbsp;zalily takovou krásou, až&nbsp;i&nbsp;Johana se&nbsp;na&nbsp;ni&nbsp;dívala ostýchavě – s&nbsp;vroucností se&nbsp;jí&nbsp;ven upíral temný zrak, lesknoucí se&nbsp;světlem noci&nbsp;–&nbsp;– po&nbsp;čele proudilo jí&nbsp;cosi jako nesmírná hrdost a&nbsp;vítězosláva&nbsp;–&nbsp;– tak tu&nbsp;seděla a&nbsp;povznesenou tvář ztápěla v&nbsp;paprscích měsíce&nbsp;–&nbsp;– až&nbsp;vybuchla proudem kypivě vřelých slz a&nbsp;jak děcko se&nbsp;uložila sestře na&nbsp;srdci.</span></p>
          <p class="chunk" data-nb-ref-number="25" data-nb-words="26" data-nb-chars="134"><span class="idea" data-nb-ref-number="34" id="idea34" data-nb-words="26" data-nb-chars="134">Kdo by&nbsp;ji&nbsp;byl v&nbsp;tu noc uviděl, ten by&nbsp;pochopil, jak že&nbsp;tahle něžná, věčně klidná bytost přišla k&nbsp;těm jako uhel černým, planoucím očím.</span></p>
          <p class="chunk" data-nb-ref-number="26" data-nb-words="30" data-nb-chars="175"><span class="idea" data-nb-ref-number="35" id="idea35" data-nb-words="30" data-nb-chars="175">Johana ji&nbsp;objala oběma pažemi, a&nbsp;ačkoliv nerozuměla moci těch slzí, přesto ji&nbsp;to&nbsp;všechno dojímalo až&nbsp;k&nbsp;prudkým vzlykům&nbsp;– a&nbsp;břímě na&nbsp;srdcích se&nbsp;těmi jemnými perlami rozpustilo.</span></p>
          <p class="chunk" data-nb-ref-number="27" data-nb-words="87" data-nb-chars="517"><span class="idea" data-nb-ref-number="36" id="idea36" data-nb-words="87" data-nb-chars="517">Jitro je, Johanu s&nbsp;uplakanýma očima na&nbsp;sestřině hrudi, zastihlo naprosto a&nbsp;zcela probuzené. Klarisa bděla už&nbsp;dávno, ale ježto sest­řina hlava jí&nbsp;spočívala zčásti na&nbsp;hrudi a&nbsp;na ramenou, nehýbala se, aby jí&nbsp;nerušila ranní spánek, který jí&nbsp;svým tak zjevně slastným závojem spočíval na&nbsp;vystrašeném srdci. Konečně, když se&nbsp;její hnědé oči zvolna otevřely a&nbsp;zaraženě se&nbsp;podívaly na&nbsp;Klarisu, jak že&nbsp;se&nbsp;jí&nbsp;ocitla v&nbsp;posteli, ta&nbsp;jí&nbsp;něžně dlaní přejela po&nbsp;temeni se&nbsp;zlatě plavými kučerami a&nbsp;řekla: „Dobré jitro, milé, milé dítě.“</span></p>
          <p class="chunk" data-nb-ref-number="28" data-nb-words="46" data-nb-chars="283"><span class="idea" data-nb-ref-number="37" id="idea37" data-nb-words="46" data-nb-chars="283">Ale Johana, nejspíš trochu zahanbená situací, v&nbsp;níž se&nbsp;najednou ocitla, vymrštila se&nbsp;a&nbsp;začala se&nbsp;oblékat; postupně si&nbsp;začala uvědomovat, co&nbsp;se&nbsp;přihodilo uplynulé noci, a&nbsp;jak důležitý bude dnešní den. I&nbsp;Klarisa se&nbsp;mlčky oblékla a&nbsp;dala poté pokyn děvečce, aby zavolala Gregora. Přišel.</span></p>
          <p class="chunk" data-nb-ref-number="29" data-nb-words="10" data-nb-chars="56"><span class="idea" data-nb-ref-number="38" id="idea38" data-nb-words="10" data-nb-chars="56">„Slyšel jste dnes v&nbsp;noci to&nbsp;zpívání?“ zahovořila na&nbsp;něj.</span></p>
          <p class="chunk" data-nb-ref-number="30" data-nb-words="1" data-nb-chars="6"><span class="idea" data-nb-ref-number="39" id="idea39" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="31" data-nb-words="8" data-nb-chars="49"><span class="idea" data-nb-ref-number="40" id="idea40" data-nb-words="8" data-nb-chars="49">„Vy znáte náramně dobře toho člověka, co&nbsp;zpíval?“</span></p>
          <p class="chunk" data-nb-ref-number="32" data-nb-words="4" data-nb-chars="22"><span class="idea" data-nb-ref-number="41" id="idea41" data-nb-words="4" data-nb-chars="22">„Znám ho&nbsp;velmi dobře.“</span></p>
          <p class="chunk" data-nb-ref-number="33" data-nb-words="8" data-nb-chars="43"><span class="idea" data-nb-ref-number="42" id="idea42" data-nb-words="8" data-nb-chars="43">„Hrozně touží po&nbsp;tom, promluvit si&nbsp;s&nbsp;námi.“</span></p>
          <p class="chunk" data-nb-ref-number="34" data-nb-words="14" data-nb-chars="74"><span class="idea" data-nb-ref-number="43" id="idea43" data-nb-words="14" data-nb-chars="74">Myslivec se&nbsp;po&nbsp;ní&nbsp;zkoprněle podíval. „Já vím,“ řekl, „ale že&nbsp;vy&nbsp;to&nbsp;víte?!“</span></p>
          <p class="chunk" data-nb-ref-number="35" data-nb-words="67" data-nb-chars="331"><span class="idea" data-nb-ref-number="44" id="idea44" data-nb-words="67" data-nb-chars="331">„Víme to&nbsp;a&nbsp;také s&nbsp;ním chceme mluvit, a&nbsp;pokud je&nbsp;to&nbsp;možné, ještě dnes; ale ne&nbsp;tady&nbsp;– do&nbsp;našeho domu nesmí cizí člověk&nbsp;–, ať&nbsp;na&nbsp;nás počká u&nbsp;skalní stěny u&nbsp;posledních javorů. Johana a&nbsp;já tam přijdeme, a&nbsp;vy budete jistě tak laskavý a&nbsp;půjdete s&nbsp;námi. Až&nbsp;ustoupí stín jedlí z&nbsp;jezera, vyzvedněte nás, pokud do&nbsp;té&nbsp;doby se&nbsp;to&nbsp;možná odbude.“</span></p>
          <p class="chunk" data-nb-ref-number="36" data-nb-words="14" data-nb-chars="65"><span class="idea" data-nb-ref-number="45" id="idea45" data-nb-words="14" data-nb-chars="65">„Možná se&nbsp;to&nbsp;odbude&nbsp;– ale považte, že&nbsp;to&nbsp;vy&nbsp;s&nbsp;ním chcete mluvit.“</span></p>
          <p class="chunk" data-nb-ref-number="37" data-nb-words="21" data-nb-chars="109"><span class="idea" data-nb-ref-number="46" id="idea46" data-nb-words="21" data-nb-chars="109">„Zařiďte to, Gregore&nbsp;– já&nbsp;toho člověka také znám, a&nbsp;chceme se&nbsp;ho&nbsp;zeptat, proč ruší náš klid a&nbsp;naše útočiště.“</span></p>
          <p class="chunk" data-nb-ref-number="38" data-nb-words="2" data-nb-chars="14"><span class="idea" data-nb-ref-number="47" id="idea47" data-nb-words="2" data-nb-chars="14">Gregor odešel.</span></p>
          <p class="chunk" data-nb-ref-number="39" data-nb-words="114" data-nb-chars="665"><span class="idea" data-nb-ref-number="48" id="idea48" data-nb-words="114" data-nb-chars="665">Dopoledne bylo to&nbsp;tam, stín jedlí ustoupil a&nbsp;bylo vidět Gregora, jak s&nbsp;kulovnicí na&nbsp;rameni vede obě dívky k&nbsp;javorovému lesíku. Johana byla jako obvykle ve&nbsp;svých bílých šatech, ale Klarisa si&nbsp;vzala všechny své šperky a&nbsp;oblékla si&nbsp;nejkrásnější šat, takže vypadala jako vznešená dáma, kterou vedou na&nbsp;královskou slavnost. Ve&nbsp;špercích a&nbsp;ve slavnostních oděvech u&nbsp;žen je&nbsp;cosi cizího a&nbsp;odmítavého; jsou jakýmsi dvořanstvem jejich duše, a&nbsp;i ten starý syn lesa, který nikdy neviděl drahokamy jiné než ty&nbsp;ráno co&nbsp;ráno v&nbsp;jedlích, připadal si, že&nbsp;ho&nbsp;Klarisina krása stísňuje a&nbsp;málem pokořuje, i&nbsp;v&nbsp;obličeji se&nbsp;jí&nbsp;totiž třpytilo cosi cizího a&nbsp;tkvěla v&nbsp;něm jakási sálavá vážnost.</span></p>
          <p class="chunk" data-nb-ref-number="40" data-nb-words="45" data-nb-chars="238"><span class="idea" data-nb-ref-number="49" id="idea49" data-nb-words="45" data-nb-chars="238">Johaně srdce nezkrotně bušilo, a&nbsp;– i&nbsp;když se&nbsp;to&nbsp;styděla říci&nbsp;– ta&nbsp;drobná kulka a&nbsp;ten myslivecký mládenec, co&nbsp;vyprávěl o&nbsp;tom strašném pytlákovi, ne&nbsp;a&nbsp;ne jí&nbsp;sejít z&nbsp;mysli, a&nbsp;obcházela ji&nbsp;chmurná hrůza, jako kdyby se&nbsp;mělo stát cosi děsivého.</span></p>
          <p class="chunk" data-nb-ref-number="41" data-nb-words="199" data-nb-chars="1156"><span class="idea" data-nb-ref-number="50" id="idea50" data-nb-words="199" data-nb-chars="1156">A&nbsp;tak dospěli až&nbsp;k&nbsp;posledním javorům. Na&nbsp;jednom z&nbsp;šedivých kamenů tu&nbsp;seděl muž oděný do&nbsp;prostých šatů z&nbsp;nebíleného lnu, na&nbsp;hlavě měl široký klobouk, v&nbsp;ruce pušku. Když k&nbsp;němu přišli docela blízko, vstal, uctivě sňal klobouk a&nbsp;ukázal tvář.&nbsp;– Johana by&nbsp;byla málem vykřik­la&nbsp;– tak byl krásný&nbsp;–, i&nbsp;Klarisa na&nbsp;chvilku znejistěla. Jak smekl a&nbsp;tvář prudkým škubnutím obrátil k&nbsp;nim, vyřinul se&nbsp;mu&nbsp;na&nbsp;ramena příboj vlasů jako zlatá řeka a&nbsp;odhalil zářivou tvář, téměř chlapecky sličnou a&nbsp;jemnou, z&nbsp;níž vyhlížely dvě velké tmavě modré oči jak dvě duše, které se&nbsp;upřely na&nbsp;Klarisu.&nbsp;–&nbsp;– I&nbsp;ona se&nbsp;na&nbsp;několik vteřin zapomenutě dívala na&nbsp;jeho rysy, na&nbsp;ty&nbsp;dobře známé, milované, ponižované tahy&nbsp;– až&nbsp;náhle prudce zrudla, ukročila trochu nemotorně stranou, jakoby k&nbsp;lavici, která byla poblíž, jako kdyby na&nbsp;ni&nbsp;chtěla usednout. Johana, ačkoliv se&nbsp;pouze domnívala, že&nbsp;Klarisa něco takového zamýšlí, pomohla jí&nbsp;a&nbsp;sedla si&nbsp;vedle ní. Muž, který doposud nepronesl jediné slovo, podvědomě sledoval pohledem jejich pohyby, jako kdyby byl v&nbsp;rozpacích, že&nbsp;přišel někdo úplně jiný, než očekával. Nakonec odložil pušku stranou a&nbsp;usedl naproti dívkám na&nbsp;týž kámen, na&nbsp;kterém ho&nbsp;zastihly.</span></p>
          <p class="chunk" data-nb-ref-number="42" data-nb-words="17" data-nb-chars="114"><span class="idea" data-nb-ref-number="51" id="idea51" data-nb-words="17" data-nb-chars="114">Vysoké stromy, šedivá skalní stěna a&nbsp;bílá odpolední oblaka němě pohlížela na&nbsp;to&nbsp;zvláštní, rovněž němé shromáždění.</span></p>
          <p class="chunk" data-nb-ref-number="43" data-nb-words="16" data-nb-chars="92"><span class="idea" data-nb-ref-number="52" id="idea52" data-nb-words="16" data-nb-chars="92">Gregor poodešel stranou od&nbsp;javorů a&nbsp;předstíral, že&nbsp;si&nbsp;prohlíží, jak listí víc a&nbsp;víc žloutne.</span></p>
          <p class="chunk" data-nb-ref-number="44" data-nb-words="23" data-nb-chars="123"><span class="idea" data-nb-ref-number="53" id="idea53" data-nb-words="23" data-nb-chars="123">Konečně Klarisa otevřela ústa, a&nbsp;řekla: „Vyzval jste nás&nbsp;–&nbsp;– chtěl jste, myslím, s&nbsp;námi mluvit&nbsp;– přišly jsme&nbsp;– tak mluvte.“</span></p>
          <p class="chunk" data-nb-ref-number="45" data-nb-words="16" data-nb-chars="93"><span class="idea" data-nb-ref-number="54" id="idea54" data-nb-words="16" data-nb-chars="93">„Ano,“ odpověděl muž, „požádal jsem vás o&nbsp;rozmluvu, ale jen vás; já&nbsp;tu&nbsp;druhou slečnu neznám.“</span></p>
          <p class="chunk" data-nb-ref-number="46" data-nb-words="5" data-nb-chars="25"><span class="idea" data-nb-ref-number="55" id="idea55" data-nb-words="5" data-nb-chars="25">„To je&nbsp;má&nbsp;sestra Johana.“</span></p>
          <p class="chunk" data-nb-ref-number="47" data-nb-words="48" data-nb-chars="257"><span class="idea" data-nb-ref-number="56" id="idea56" data-nb-words="48" data-nb-chars="257">S&nbsp;údivem pohlédl na&nbsp;Johanu a&nbsp;řekl, a&nbsp;při tom se&nbsp;zasmušile usmál: „To z&nbsp;dítěte vyrostla krásná slečna&nbsp;– ach Klariso, strašně dlouho jsme se&nbsp;neviděli&nbsp;–, tenkrát byla ještě děcko, a&nbsp;to bylo zřídkakdy vidět, až&nbsp;jsem na&nbsp;ni&nbsp;už&nbsp;úplně zapomněl.&nbsp;– Znáte mě, Johano?“</span></p>
          <p class="chunk" data-nb-ref-number="48" data-nb-words="2" data-nb-chars="16"><span class="idea" data-nb-ref-number="57" id="idea57" data-nb-words="2" data-nb-chars="16">Zavrtěla hlavou.</span></p>
          <p class="chunk" data-nb-ref-number="49" data-nb-words="166" data-nb-chars="922"><span class="idea" data-nb-ref-number="58" id="idea58" data-nb-words="166" data-nb-chars="922">„Tak mi&nbsp;tedy odpusťte, Klariso,“ zahovořil znovu, „že jsem sem přišel a&nbsp;jak jsem to&nbsp;udělal.&nbsp;– Víte, nechtěl jsem k&nbsp;vám přijít znenadání, až&nbsp;budete někde na&nbsp;procházce&nbsp;– to&nbsp;jsem mohl udělat několikrát&nbsp;–, ale nejdřív jsem hodlal promluvit si&nbsp;s&nbsp;vaším průvodcem, protože toho znám už&nbsp;dlouho, ale on&nbsp;vám byl neustále po&nbsp;boku a&nbsp;jinak nevycházel vůbec z&nbsp;domu, proto jsem mu&nbsp;poslal prostřednictvím toho káněte svou kulku, tu&nbsp;on&nbsp;nejspíš zná, a&nbsp;také se&nbsp;za&nbsp;mnou hned vydal a&nbsp;našel mě, ale silou mocí jsem ho&nbsp;nepřemluvil, aby vám ode mě&nbsp;vyřídil vzkaz&nbsp;–&nbsp;– ano, zatarasil a&nbsp;hlídal dům ještě bedlivěji než předtím, až&nbsp;jsem ho&nbsp;už&nbsp;vůbec nechápal, vždyť mě&nbsp;měl kdysi tak rád.&nbsp;– Musel jsem si&nbsp;najít příležitost, i&nbsp;s&nbsp;tím nebezpečím, že&nbsp;mě&nbsp;jeden z&nbsp;vašich čeledínů zastřelí, abych vám nějak zvěstoval, že&nbsp;jsem tady, a&nbsp;zda mi&nbsp;dobrovolně dopřejete, co&nbsp;jsem nechtěl uloupit a&nbsp;od něho si&nbsp;vyžádat nemohl. Zazpíval jsem píseň, kterou nemůžete neznat.“</span></p>
          <p class="chunk" data-nb-ref-number="50" data-nb-words="58" data-nb-chars="315"><span class="idea" data-nb-ref-number="59" id="idea59" data-nb-words="58" data-nb-chars="315">„Znala jsem ji,“ řekla Klarisa, „a ať&nbsp;je&nbsp;to&nbsp;třeba omyl, že&nbsp;jsem sem chodila, nechtěla jsem vás poslat pryč, kdyžtě jste se&nbsp;tak snažil, abyste se&nbsp;mnou promluvil&nbsp;–&nbsp;– a&nbsp;tak mluvte, proč jste tady a&nbsp;rušíte útočiště a&nbsp;klid dvou dívek, které jsou tak dětinské, že&nbsp;je&nbsp;často vyděsí nenadálé zašumění listí, proč jste tady?“</span></p>
          <p class="chunk" data-nb-ref-number="51" data-nb-words="18" data-nb-chars="96"><span class="idea" data-nb-ref-number="60" id="idea60" data-nb-words="18" data-nb-chars="96">„Klariso, vy&nbsp;se&nbsp;na&nbsp;to&nbsp;ptáte?“ řekl muž a&nbsp;obličej mu&nbsp;přelétl lehký ruměnec, „copak vy&nbsp;to&nbsp;nevíte?“</span></p>
          <p class="chunk" data-nb-ref-number="52" data-nb-words="6" data-nb-chars="38"><span class="idea" data-nb-ref-number="61" id="idea61" data-nb-words="6" data-nb-chars="38">„Ne, já&nbsp;to&nbsp;nevím,“ odpověděla nejistě.</span></p>
          <p class="chunk" data-nb-ref-number="53" data-nb-words="448" data-nb-chars="2366"><span class="idea" data-nb-ref-number="62" id="idea62" data-nb-words="448" data-nb-chars="2366">„Vy to&nbsp;nevíte?“ zopakoval dvakrát. „Vy to&nbsp;nevíte?“&nbsp;– a&nbsp;zaklonil hlavu jako v&nbsp;bolesti, takže mu&nbsp;na&nbsp;chvilku zář podzimního slunce dopadala na&nbsp;ty&nbsp;jeho snílkovské rysy&nbsp;– a&nbsp;zjasnila je&nbsp;–&nbsp;– <em>„Vy to&nbsp;nevíte?!</em> Podívejte, byl jsem ve&nbsp;Francii&nbsp;– byl jsem i&nbsp;dál, byl jsem v&nbsp;novém světě, na&nbsp;druhé straně toho velikého zářivého moře&nbsp;– vrátil jsem se, zašel do&nbsp;vašeho zámku, je&nbsp;v&nbsp;nebezpečí, vy&nbsp;jste uprchly, nikdo neví, kam&nbsp;– vyptával jsem se&nbsp;na&nbsp;všech cestách; jedna vede lesem, viděla vás, jak putujete&nbsp;– zašel jsem do&nbsp;Gregorovy chýše, není tam.&nbsp;– Celé dny, celé týdny jsem chodil po&nbsp;lesích a&nbsp;po stržích, živil se&nbsp;tím, co&nbsp;mi&nbsp;vydobyla má&nbsp;kulovnice, až&nbsp;jako blesk projela mnou myšlenka na&nbsp;tohle jezero, tak jak mi&nbsp;je&nbsp;kdysi ukázal Gregor a&nbsp;řekl tohle: ‚Na tomhle trávníku, u&nbsp;téhle vody pulzuje srdce lesa; připadá mi, že&nbsp;ho&nbsp;zrovna slyším, je&nbsp;tak půvabný a&nbsp;věrný a&nbsp;pevnější než hrad nějakého krále,‘&nbsp;– připutoval jsem až&nbsp;sem&nbsp;– přebalancoval jsem sem po&nbsp;hraně oné skalní stěny a&nbsp;uviděl ten dřevěný dům, skalní stezkou&nbsp;– Gregor o&nbsp;ní ví, pro vás by&nbsp;byla smrtící&nbsp;– sešel jsem dolů.&nbsp;– Tam kde začínají pískové splazy, ve&nbsp;stínu skály jsem si&nbsp;celý znavený odpočal, utřel si&nbsp;krev z&nbsp;rukou&nbsp;– a&nbsp;když jsem pak vzhlédl&nbsp;– sotva sto loktů ode mě&nbsp;na&nbsp;kraji suti seděla jste s&nbsp;Johanou, obě v&nbsp;bílých šatech a&nbsp;důvěrně jste spolu promlouvaly&nbsp;–&nbsp;– ulekl jsem se, až&nbsp;se&nbsp;jezero a&nbsp;stromy zatočily&nbsp;– dusím v&nbsp;sobě křičící srdce, ba&nbsp;ve&nbsp;své pošetilosti zatajuji dech, aby k&nbsp;vám nedolehl, ačkoliv jsem ani neslyšel, co&nbsp;říkáte&nbsp;– ale muselo to&nbsp;být spanilé a&nbsp;sladké; protože seděly jste a&nbsp;mluvily dlouho, posléze jste si&nbsp;spojily ruce a&nbsp;mlčky se&nbsp;dívaly do&nbsp;povětří, zdálo se&nbsp;mi, že&nbsp;z&nbsp;přemíry dojetí a&nbsp;lásky a&nbsp;důvěry&nbsp;– když nastal večer, odešly jste&nbsp;– tyhle stromy tady pohltily poslední zátřpyt vašeho šatu&nbsp;– seděl jsem dál a&nbsp;tišil hlad hrstí ostružin. Znovu jsem vás uviděl&nbsp;– jak jdete lesem, jak putujete podél jezera, jak odpočíváte na&nbsp;tom nebo na&nbsp;onom kameni&nbsp;– často jsem vám byl blízko tak, že&nbsp;jsem si&nbsp;na&nbsp;vás mohl sáhnout; v&nbsp;noci jsem slyšel vaši harfu.&nbsp;–&nbsp;– Podívejte, tam nahoře, kde ta&nbsp;vyprahlá řeka písku proudí kolem dvou skalních vrcholů, stojí strom, je&nbsp;to&nbsp;už&nbsp;spíše jen peň uschlé sosny, kterou kdysi rozčísl blesk, ve&nbsp;dne je&nbsp;to&nbsp;jednotvárná šeď, ale v&nbsp;noci počne zářit, modře a&nbsp;zeleně a&nbsp;bíle&nbsp;– seděl jsem u&nbsp;skály celé hodiny a&nbsp;díval se&nbsp;na&nbsp;to&nbsp;tiché noční plápolání&nbsp;–&nbsp;– Klariso! A&nbsp;vy se&nbsp;ptáte, <em>proč jsem přišel??“</em></span></p>
          <p class="chunk" data-nb-ref-number="54" data-nb-words="31" data-nb-chars="200"><span class="idea" data-nb-ref-number="63" id="idea63" data-nb-words="31" data-nb-chars="200">„Ach, nepokoušejte je,“ řekla s&nbsp;naléhavou prosebností, „nepokoušejte je, to&nbsp;dávné kouzlo, znáte jeho moc a&nbsp;kdysi jste ji&nbsp;vyzkoušel na&nbsp;jednom pošetilém děvčeti&nbsp;– ach, nepokoušejte je, není to&nbsp;poctivé.“</span></p>
          <p class="chunk" data-nb-ref-number="55" data-nb-words="110" data-nb-chars="655"><span class="idea" data-nb-ref-number="64" id="idea64" data-nb-words="110" data-nb-chars="655">Bylo to&nbsp;zvláštní, dívat se, jak ta&nbsp;odhodlaná panna byla najednou plná nejistoty a&nbsp;téměř zakřiknutá&nbsp;– tváří v&nbsp;tvář muži, v&nbsp;jehož obličeji se&nbsp;zračila upřímnost dítěte; ale když se&nbsp;na&nbsp;něj člověk podíval, jak mlčel, když domluvila, a&nbsp;díval se&nbsp;kamsi do&nbsp;prostoru, jako by&nbsp;člověk viděl ožívat ducha, před nímž se&nbsp;skláněla. Divoká vznešenost, horoucí obraznost tkvěla v&nbsp;těch rysech, v&nbsp;očích bylo cosi, co&nbsp;pokorně prosí a&nbsp;co vládne&nbsp;– něžný jas, nevýslovně poutající milované srdce, samo nevýslovně milující, a&nbsp;přesto toužící po&nbsp;čemsi neznámém v&nbsp;dáli, srdce překypující, prahnoucí po&nbsp;činech. A&nbsp;právě tohle, ač&nbsp;s&nbsp;hrozbou, že&nbsp;se&nbsp;láska vytratí, ji&nbsp;tak čarovně poutalo.</span></p>
          <p class="chunk" data-nb-ref-number="56" data-nb-words="215" data-nb-chars="1227"><span class="idea" data-nb-ref-number="65" id="idea65" data-nb-words="215" data-nb-chars="1227">„Ano, ano,“ zahovořil zas něžně, „Klariso, sladký anděli, je&nbsp;to&nbsp;poctivé; nepřišel jsem z&nbsp;pošetilosti a&nbsp;bez záměru; protože vězte, od&nbsp;onoho dne, kdy jsem odešel, dílem donucen, dílem z&nbsp;vlastní touhy vyrazit za&nbsp;humna, žilť jsem tou jedinou myšlenkou, visel na&nbsp;ní&nbsp;a&nbsp;horoucně ji&nbsp;hýčkal&nbsp;– tehdy ještě žil ten, kdo mohl rozkázat: Nech ten přelud přeludem&nbsp;–&nbsp;– já&nbsp;to&nbsp;všude rozhlašoval, zvěstoval na&nbsp;všechny světové strany; celé měsíce jsem chodil těmihle lesy, oddán tomu divokému nutkání&nbsp;– a&nbsp;našel jsem Gregora.&nbsp;– Miloval jsem starocha jako syn, i&nbsp;když on&nbsp;byl v&nbsp;horování a&nbsp;v&nbsp;opovážlivých činech oproti mně dítě&nbsp;– ten přelud jsem ovšem měl v&nbsp;srdci, které nepromluvilo&nbsp;– pak jsem uviděl to&nbsp;třpytné město, uviděl nekonečnou divočinu nového světa&nbsp;– vrátil jsem se, když byl už&nbsp;mrtev, ale znovu jsem měl s&nbsp;sebou ten přelud, jak on&nbsp;tomu říkal&nbsp;–&nbsp;– Klariso, teď ale je&nbsp;už&nbsp;všechno dobré&nbsp;– rok jsem pracoval, klopotný rok, odvaloval překážky jak hora vysoké&nbsp;– všechno je&nbsp;teď urovnáno&nbsp;– jsem volný.&nbsp;–&nbsp;– Hledal jsem tě, jak žádná matka své dítě nehledá, opuštěná, milovaná, nezapomenutelná, abych ti&nbsp;všechno, všechno vypověděl&nbsp;–&nbsp;– ach Klariso, prosím tě, rozpomeň se, pohleď do&nbsp;svého srdce a&nbsp;pro dobrotivého Boha už&nbsp;se&nbsp;neptej, proč jsem přišel!!“</span></p>
          <p class="chunk" data-nb-ref-number="57" data-nb-words="35" data-nb-chars="179"><span class="idea" data-nb-ref-number="66" id="idea66" data-nb-words="35" data-nb-chars="179">Než si&nbsp;to&nbsp;mohla uvědomit a&nbsp;zabránit tomu, vstal, klesl jí&nbsp;k&nbsp;nohám na&nbsp;tvrdé kameny, vzal ji&nbsp;za&nbsp;ruku a&nbsp;uzavřel do&nbsp;své a&nbsp;velké modré oči úzkostně upíral na&nbsp;její smrtelně bledou tvář.</span></p>
          <p class="chunk" data-nb-ref-number="58" data-nb-words="195" data-nb-chars="1007"><span class="idea" data-nb-ref-number="67" id="idea67" data-nb-words="195" data-nb-chars="1007">„Ach, vstaňte,“ řekla, a&nbsp;zrakem bloudila kolem v&nbsp;bezvědomí své duše&nbsp;– „tak přece vstaňte&nbsp;–&nbsp;– přišla jsem sem vyzbrojena, moc vašeho srdce mi&nbsp;zbraně ty&nbsp;jistě nevyrve&nbsp;– ne, dojista ne.&nbsp;– Nemyslete si, že&nbsp;jsem ještě to&nbsp;děcko, které jste kdysi znal&nbsp;–&nbsp;– když jste tehdy přišel do&nbsp;našeho zámku, když si&nbsp;vás otec zamiloval&nbsp;–&nbsp;– byl jste tak sličný, mé&nbsp;oči se&nbsp;od&nbsp;vašich téměř nemohly odtrhnout, do&nbsp;mlhavě tušícího srdce lil jste mi&nbsp;oceán duše a&nbsp;mysli, nutil jste mou bezmocnou dětskou duši, aby se&nbsp;vrhala vám na&nbsp;rty&nbsp;– neptala jsem se, odkud jste přišel, kdo jste&nbsp;– visela jsem na&nbsp;vás&nbsp;– v&nbsp;šílenství blaženosti visela jsem na&nbsp;vás, hříšně jsem zapomínala na&nbsp;otce, na&nbsp;matku, na&nbsp;Boha&nbsp;– <em>a&nbsp;vy jste odešel</em>&nbsp;– ale já&nbsp;všechno překonala&nbsp;– poznala jsem, že&nbsp;je&nbsp;to&nbsp;hřích&nbsp;– Bůh mě&nbsp;obdařil milostí, abych hříchu litovala a&nbsp;zapomněla na&nbsp;něj. Duše se&nbsp;vrátila k&nbsp;čisté lásce. Podívejte se, tohle nevinné děvče, má&nbsp;sestra, pak doma můj otec a&nbsp;bratr Felix&nbsp;– to&nbsp;jsou mí&nbsp;milovaní&nbsp;– a&nbsp;Pán na&nbsp;nebesích, to&nbsp;je&nbsp;můj Bůh&nbsp;–&nbsp;– všechno je&nbsp;překonáno.“</span></p>
          <p class="chunk" data-nb-ref-number="59" data-nb-words="12" data-nb-chars="64"><span class="idea" data-nb-ref-number="68" id="idea68" data-nb-words="12" data-nb-chars="64">Slzy jí&nbsp;vyhrkly z&nbsp;očí a&nbsp;zatřpytily se&nbsp;vedle diamantů na&nbsp;čelence.</span></p>
          <p class="chunk" data-nb-ref-number="60" data-nb-words="173" data-nb-chars="947"><span class="idea" data-nb-ref-number="69" id="idea69" data-nb-words="173" data-nb-chars="947">„Ne, Klariso, nic není překonáno,“ řekl a&nbsp;vzhlédl k&nbsp;ní, a&nbsp;oblohou jeho zraku prošlehlo zanícení, „ne, nic není překonáno&nbsp;– pokud jsem lil do&nbsp;tvého dětského srdce oceán duše a&nbsp;mysli, lil jsem jej i&nbsp;do svého.&nbsp;– Je&nbsp;to&nbsp;pravda, zpočátku mě&nbsp;přitahovala pouze ta&nbsp;neobvyklá hojnost a&nbsp;moc, která klíčila v&nbsp;dětském srdci, že&nbsp;jsem k&nbsp;ní zkoumavě a&nbsp;pátravě přistupoval, že&nbsp;jsem k&nbsp;sobě tiskl ty&nbsp;dětské rty&nbsp;– ale z&nbsp;toho dítěte vzepjala se&nbsp;ke&nbsp;mně duše, hluboká, divoká, veliká a&nbsp;básnivá jako ta&nbsp;má, až&nbsp;jsem se&nbsp;děsil, a&nbsp;poté i&nbsp;mne bouřlivě k&nbsp;sobě strhla, směňujíc bezejmenný, nedělitelný žár za&nbsp;žár, blaženost za&nbsp;blaženost.&nbsp;–&nbsp;– Ženo! Tehdy bylas dítětem, ale ty&nbsp;dětské rty uchvacovaly mě&nbsp;víc než kterýkoliv požitek na&nbsp;světě, nesmazatelně vpalovaly se&nbsp;do&nbsp;mé&nbsp;bytosti&nbsp;– celé království odvrhl jsem kvůli těm dětským rtům; roky, dálka nedokázaly je&nbsp;vyhladit v&nbsp;paměti&nbsp;– a&nbsp;teď jsem tady, vypořádán se&nbsp;světem, a&nbsp;neprosím o&nbsp;nic na&nbsp;širé zemi tak jako zase o&nbsp;ty dětské rty.“</span></p>
          <p class="chunk" data-nb-ref-number="61" data-nb-words="87" data-nb-chars="500"><span class="idea" data-nb-ref-number="70" id="idea70" data-nb-words="87" data-nb-chars="500">Dál klečel, milovaná tvář vzhlížela k&nbsp;ní, zapomínala na&nbsp;sebe a&nbsp;na všechno kolem&nbsp;– ale ona cítila, že&nbsp;je&nbsp;ztracena; kolem čela těkalo jí&nbsp;cosi jako temná slast, cosi jako ranní červánky citu.&nbsp;– Chviličku ještě se&nbsp;bezradně rozhlížela, zápasila s&nbsp;vlastním srdcem, které sem přibylo s&nbsp;úmyslem tak docela jiným&nbsp;– pak se&nbsp;jí&nbsp;zrak nanovo potáhl vlhkým závojem, ale bylo v&nbsp;tom cosi slastně, chmurně něžného, jak se&nbsp;na&nbsp;ni&nbsp;snášel a&nbsp;ona takřka neslyšně a&nbsp;chvějivě pronesla: „A&nbsp;přesto, Ronalde, přesto jsi odešel!!“</span></p>
          <p class="chunk" data-nb-ref-number="62" data-nb-words="417" data-nb-chars="2145"><span class="idea" data-nb-ref-number="71" id="idea71" data-nb-words="417" data-nb-chars="2145">„Ano,“ vyhrkl, a&nbsp;po lících mu&nbsp;bleskem přelétla vznícená, úžasná radost, „ano, odešel jsem, protože mi&nbsp;to&nbsp;kdosi <em>rozkázal</em>, kdo byl mocnější než já&nbsp;a&nbsp;ty a&nbsp;než tvůj otec a&nbsp;tvůj král – ale odešel jsem ne&nbsp;proto že&nbsp;to&nbsp;<em>rozkázal,</em> nýbrž proto že&nbsp;o&nbsp;to <em>prosil,</em> protože řekl, že&nbsp;je&nbsp;to&nbsp;pro tvou a&nbsp;pro mou spásu&nbsp;–&nbsp;– a, Klariso, protože mé&nbsp;běsnící srdce mě&nbsp;rvalo pryč, pošetile těkajícího, kamsi do&nbsp;prázdna, jako kdyby se&nbsp;tam kdesi venku měly vykonat věci neznámé a&nbsp;nesmírné&nbsp;–&nbsp;– ale jestliže jsem odešel, teď jsem opět tady, a&nbsp;už nikdy, nikdy od&nbsp;tebe neodejdu&nbsp;– tys můj dech a&nbsp;tep mého srdce.&nbsp;– Tam za&nbsp;humny je&nbsp;vyprahlo jak písek a&nbsp;neúrodný všechen svět oproti tvému bušícímu srdci, oproti tvé dobrotě a&nbsp;oproti tvé lásce&nbsp;–&nbsp;– víš, chtěl mě&nbsp;velebit jako jednoho ze&nbsp;svých hrdinů anebo dokonce jako sebe, miloval mě&nbsp;modlářsky, protože jsem byl tak podobný své matce. Vrátíme se&nbsp;do&nbsp;naší krásné daleké země, řekl, a&nbsp;tu hodlá pozvednout, aby byla jednou z&nbsp;prvních na&nbsp;světě, já&nbsp;mu&nbsp;budu ze&nbsp;všech nejblíž, a&nbsp;na mně hodlá odčinit, čeho se&nbsp;dopustil u&nbsp;mé nebohé matky&nbsp;– on, silný proti celému světu, byl vůči mně slabý, dovolil, ať&nbsp;se&nbsp;mé&nbsp;mládí toulá, chtěl jsem utéci do&nbsp;celého světa, jak byl široký a&nbsp;daleký; putoval jsem i&nbsp;po nepřátelské zemi, měsíce jsem žil na&nbsp;vašem zámku.&nbsp;–&nbsp;– Když jsem ho&nbsp;dychtivě žádal o&nbsp;tebe, řekl, jsi ještě chlapec, odejdi odsud, jdi do&nbsp;světa, vydej se, kam se&nbsp;ti&nbsp;chce, třeba i&nbsp;za moře, a&nbsp;až se&nbsp;vrátíš a&nbsp;budeš-li ji&nbsp;ještě chtít, máš ji&nbsp;mít a&nbsp;odvedeš si&nbsp;ji&nbsp;do&nbsp;naší země&nbsp;– ale jdi a&nbsp;nech raději být ten přelud&nbsp;–&nbsp;–&nbsp;– ale, ach Klariso, když jsem se&nbsp;vrátil, byl už&nbsp;dávno mrtev&nbsp;– ze&nbsp;všech, kdo pro něj truchlili, dvoje oči dojista štkaly nejvroucněji, mé&nbsp;a&nbsp;určitě i&nbsp;mé vzdálené matky. Viděl jsem ho&nbsp;ještě jednou&nbsp;– dokázal jsem, že&nbsp;mi&nbsp;otevřeli hrobku a&nbsp;rakev.&nbsp;– Záměry se&nbsp;mnou uložil kancléřovi do&nbsp;hrudi; s&nbsp;ním, s&nbsp;vůdci a&nbsp;s&nbsp;dalšími musel jsem rok zápasit, klopotně se&nbsp;vlekoucí rok, dokud jsem si&nbsp;nevydobyl výsadní právo konat, jak se&nbsp;mi&nbsp;zlíbí&nbsp;– a&nbsp;pak mé&nbsp;první putování&nbsp;– ne, byl to&nbsp;let – za&nbsp;tebou&nbsp;– za&nbsp;tebou, zeptat se&nbsp;tě, jestli mě&nbsp;nenávidíš&nbsp;– jestli mi&nbsp;odpustíš&nbsp;–&nbsp;– jestli bys ještě milovala, za&nbsp;tebou jsem šel nejdřív, pak však musím pátrat po&nbsp;matce.“</span></p>
          <p class="chunk" data-nb-ref-number="63" data-nb-words="117" data-nb-chars="603"><span class="idea" data-nb-ref-number="72" id="idea72" data-nb-words="117" data-nb-chars="603">Oči mu&nbsp;tonuly v&nbsp;slzách, a&nbsp;ty zdusily jakákoliv další slova; utřel si&nbsp;je&nbsp;dlaní a&nbsp;řekl pak nevýslovně mírně: „Klariso, velice ses změnila a&nbsp;vyrostlas a&nbsp;zesílila a&nbsp;jsi teď málem krásnější než tehdy, takže jsem málem pozbyl odvahy, když jsem tě&nbsp;dnes uviděl&nbsp;– Klariso, odlož ty&nbsp;toporné ozdoby, co&nbsp;se&nbsp;ti&nbsp;blýskají kolem tvé milé tváře, buď zas to&nbsp;dítě, které mě&nbsp;kdysi tak oblažovalo&nbsp;– že&nbsp;je&nbsp;to&nbsp;tak, Klariso, že&nbsp;mě&nbsp;dosud miluješ?&nbsp;–&nbsp;– – <em>Miluješ</em> mě&nbsp;ještě&nbsp;– ty&nbsp;mé&nbsp;cudné, ty&nbsp;mé&nbsp;vášnivé dítě!“&nbsp;– Vzhlédl k&nbsp;ní tak upřímně, a&nbsp;z&nbsp;jeho rysů sálala duše tak jemná, tak nevinná&nbsp;–&nbsp;– že&nbsp;jí&nbsp;celé srdce roztávalo dávnou láskou.</span></p>
          <p class="chunk" data-nb-ref-number="64" data-nb-words="122" data-nb-chars="687"><span class="idea" data-nb-ref-number="73" id="idea73" data-nb-words="122" data-nb-chars="687">Jak slabý a&nbsp;jak nádherný je&nbsp;člověk, když mu&nbsp;rozechvívá duši všemocný cit a&nbsp;obdařuje ji&nbsp;zářivostí a&nbsp;silou větší, než kolik jí&nbsp;je&nbsp;v&nbsp;celém ostatním mrtvém vesmíru!&nbsp;– Celý les, naslouchající javory, blyštící se&nbsp;kamenná stěna, i&nbsp;Johana a&nbsp;Gregor vypadali teď vedle Klarisy jako nevýznamné cetky, na&nbsp;světě nebyla než ta&nbsp;dvě bušící srdce&nbsp;– Klarisa zapomněla na&nbsp;všechno kolem sebe a&nbsp;láskou rozzářenou tvář a&nbsp;ty své temné žhnoucí oči skláněla k&nbsp;němu stále níž, a&nbsp;tak, že&nbsp;Johana se&nbsp;až&nbsp;ulekla, pravila: „Ronalde, já&nbsp;tě&nbsp;přece miluji, nemohu si&nbsp;pomoci, a&nbsp;kdybys měl tisíc chyb, milovala bych tě&nbsp;přesto&nbsp;– miluji tě&nbsp;nesmírně, víc než otce a&nbsp;sourozence, víc než sebe a&nbsp;všechno, víc, než dokážu pochopit…“</span></p>
          <p class="chunk" data-nb-ref-number="65" data-nb-words="65" data-nb-chars="315"><span class="idea" data-nb-ref-number="74" id="idea74" data-nb-words="65" data-nb-chars="315">„A&nbsp;já,“ opáčil Ronald a&nbsp;přeťal jí&nbsp;řeč,&nbsp;„víš, kapku po&nbsp;kapce budu prolévat tuhle krev za&nbsp;tebe, budu dobrý člověk a&nbsp;mírný jak beránek na&nbsp;poli, jen abych si&nbsp;tě&nbsp;zasloužil&nbsp;– pojď se&nbsp;mnou do&nbsp;mé&nbsp;vlasti, anebo zůstaň tady, a&nbsp;já zůstanu také&nbsp;–&nbsp;– vezmi si&nbsp;můj život, vezmi si&nbsp;mou duši z&nbsp;těla, abys viděla, jak tě&nbsp;miluji.&nbsp;–&nbsp;–“</span></p>
          <p class="chunk" data-nb-ref-number="66" data-nb-words="42" data-nb-chars="218"><span class="idea" data-nb-ref-number="75" id="idea75" data-nb-words="42" data-nb-chars="218">Přitáhl ji&nbsp;k&nbsp;sobě&nbsp;– bezvládně se&nbsp;podvolila&nbsp;– a&nbsp;oba, celí rozechvělí, jak je&nbsp;přemohl cit, vrhli se&nbsp;sobě do&nbsp;náruče, objímali se&nbsp;a&nbsp;tiskli k&nbsp;sobě tak pevně, že&nbsp;jeho plavé kučery se&nbsp;valily na&nbsp;sametový šat na&nbsp;jejích ramenou.</span></p>
          <p class="chunk" data-nb-ref-number="67" data-nb-words="35" data-nb-chars="220"><span class="idea" data-nb-ref-number="76" id="idea76" data-nb-words="35" data-nb-chars="220">Oba svědkové toho výjevu se&nbsp;po&nbsp;sobě zmateně a&nbsp;užasle podívali&nbsp;– ale Johana, která to&nbsp;všechno poslouchala s&nbsp;rostoucími obavami, najednou se&nbsp;vymrštila, a&nbsp;s&nbsp;očima jiskřícíma hněvnými slzami vyhrkla: „Klariso, co&nbsp;to&nbsp;děláš!?“</span></p>
          <p class="chunk" data-nb-ref-number="68" data-nb-words="45" data-nb-chars="246"><span class="idea" data-nb-ref-number="77" id="idea77" data-nb-words="45" data-nb-chars="246">Klarisa vyletěla jako by&nbsp;se&nbsp;polekala, otočila se, a&nbsp;jak tak viděla před sebou to&nbsp;dítě, jemuž až&nbsp;doposud byla učitelkou i&nbsp;vzorem&nbsp;– ne, dítě už&nbsp;ne, pannu s&nbsp;purpurovým žárem studu v&nbsp;obličeji, pokorně, a&nbsp;přesto záříc vítězoslávou vrhla se&nbsp;jí&nbsp;na&nbsp;hruď.</span></p>
          <p class="chunk" data-nb-ref-number="69" data-nb-words="13" data-nb-chars="78"><span class="idea" data-nb-ref-number="78" id="idea78" data-nb-words="13" data-nb-chars="78">Ta&nbsp;přestávka neměla slov, bylo slyšet jen Klarisiny vzlyky a&nbsp;mírný vánek lesa.</span></p>
          <p class="chunk" data-nb-ref-number="70" data-nb-words="346" data-nb-chars="1806"><span class="idea" data-nb-ref-number="79" id="idea79" data-nb-words="346" data-nb-chars="1806">Když konečně svou jemnou hlavu opět pozvedla z&nbsp;toho objetí, s&nbsp;ulehčením a&nbsp;zkrásnělá, a&nbsp;když těma svýma blaženě sličnýma očima Johaně láskyplně pohlédla do&nbsp;tváře, ale ta&nbsp;tu&nbsp;pořád ještě stála a&nbsp;zápasila se&nbsp;slzami, přikročil k&nbsp;ní Gregor a&nbsp;řekl jí: „Upokojte se, milá slečno, v&nbsp;tom všem není nic zlého; protože taková je&nbsp;vůle Páně&nbsp;– proto opustí muž otce i&nbsp;matku a&nbsp;připojí se&nbsp;ke&nbsp;své manželce&nbsp;– taková je&nbsp;už&nbsp;příroda&nbsp;– jen se&nbsp;upokojte, a&nbsp;podívejte se&nbsp;přívětivě na&nbsp;tu, která vůči vám vždy byla tak mateřsky laskavá.&nbsp;– Ale ty, Ronalde, tobě řeknu jen jedno, ty&nbsp;víš, jaks přišel do&nbsp;tohohle lesa, jaks mě&nbsp;našel, jak jsem si&nbsp;tě&nbsp;zamiloval, jak jsme lovili, pátrali po&nbsp;bylinách, stoupali po&nbsp;skalách, jak jsme se&nbsp;bavili, když se&nbsp;tam za&nbsp;humny šířila zvěst o&nbsp;strašném pytlákovi a&nbsp;o&nbsp;jeho drobné kulce&nbsp;– já&nbsp;se&nbsp;tě&nbsp;tehdy ptal na&nbsp;jméno pouze proto, abych ti&nbsp;mohl nějak říkat – a&nbsp;tys mi&nbsp;o&nbsp;<em>téhleté</em> nikdy neřekl, žes jí&nbsp;v&nbsp;lásce oddán, také nebyl nikdy důvod. Každý člověk má&nbsp;své srdce tak jako každá rostlina svůj květ, někdy to&nbsp;chová v&nbsp;tajnosti, květina tak nečiní&nbsp;– to&nbsp;nic&nbsp;– tys ode mě&nbsp;odešel&nbsp;– já&nbsp;na&nbsp;tě&nbsp;často myslel, a&nbsp;připadalo mi, že&nbsp;mi&nbsp;scházíš. Uplynula léta&nbsp;– a&nbsp;najednou jsi přišel k&nbsp;tomuhle jezeru, divě jsi toužil po&nbsp;tom, zlákat mě, abych tě&nbsp;nechal promluvit se&nbsp;slečnami, ani tehdy jsem se&nbsp;neptal po&nbsp;důvodu&nbsp;– ale myslel jsem si, že&nbsp;ho&nbsp;nejspíš znám, že&nbsp;tě&nbsp;totiž přitahuje krása slečen&nbsp;– ale teď, podívejme, otec těchhle dívek je&nbsp;velice pohledný muž, člověk dobrého srdce a&nbsp;výtečných vloh, má&nbsp;vlasy tak bílé jako já; je&nbsp;můj přítel, a&nbsp;mnohem starší než ty&nbsp;– svěřil mi&nbsp;ty&nbsp;děti, abych jim byl otcem, dokud budou žít v&nbsp;lese, do&nbsp;chvíle, než svůj zámek vyrve nebezpečí&nbsp;– a&nbsp;tak mě&nbsp;napadá, že&nbsp;se&nbsp;tě&nbsp;musím zeptat, kdo vlastně jsi, že&nbsp;nadbíháš téhle dívce? Z&nbsp;kterého jsi kmene a&nbsp;rodu, abych mu&nbsp;to&nbsp;mohl ohlásit, a&nbsp;kde máš svou chýši?“</span></p>
          <p class="chunk" data-nb-ref-number="71" data-nb-words="211" data-nb-chars="1119"><span class="idea" data-nb-ref-number="80" id="idea80" data-nb-words="211" data-nb-chars="1119">„Má chýše, starochu, má&nbsp;tisíc oken, a&nbsp;její střechy mohly by&nbsp;stínit tolik půdy, kolik jí&nbsp;kryje tam to&nbsp;jezero, ale tyčí se&nbsp;daleko, daleko odsud, a&nbsp;ten kdo mi&nbsp;ji&nbsp;dal a&nbsp;kdo mi&nbsp;všechno dal, ten si&nbsp;vítězně vybojoval hrob ve&nbsp;vaší zemi – tahle zem je&nbsp;má&nbsp;vlast!&nbsp;– Ach Klariso, tahle neblahá válka skončí, a&nbsp;pak nebude rozdílu mezi švédským a&nbsp;německým, vaši bratři ze&nbsp;severních zemí budou vás milovat a&nbsp;vy je; protože všichni jsou děti téhož jména&nbsp;– podívej se&nbsp;na&nbsp;mě, copak nemám na&nbsp;svém těle znamení a&nbsp;rysy, podle nichž jsem Germán, možná tak ryzí jak ti, které nám popsal onen římský hrdina&nbsp;– tvá vlast bude nadále mou vlastí.&nbsp;– Podívej se&nbsp;na&nbsp;ten krásný vážný zamlklý les kolem nás&nbsp;– ach, jak ho&nbsp;miluji, jak už&nbsp;když jsem do&nbsp;něho poprvé vešel, uchvátil mé&nbsp;srdce, které dosud v&nbsp;sobě nosilo temný, soumračný obraz oněch širých smrkových hájů, v&nbsp;nichž matka mě&nbsp;hýčkala za&nbsp;mých prvních dětských dnů&nbsp;– a&nbsp;teď mi&nbsp;přímo v&nbsp;jeho lůně vzkvétá sladká, čarovná, bájeslovná lesní květina mého štěstí: ty!&nbsp;–&nbsp;– Ach Klariso, vřelá temná květino, jak se&nbsp;k&nbsp;tobě sklání mé&nbsp;srdce! Ach nauč je, ať&nbsp;umí vyjádřit slovy svou lásku, aby na&nbsp;ni&nbsp;nezhynulo.“</span></p>
          <p class="chunk" data-nb-ref-number="72" data-nb-words="73" data-nb-chars="425"><span class="idea" data-nb-ref-number="81" id="idea81" data-nb-words="73" data-nb-chars="425">Znovu seděl naproti ní, obrácen k&nbsp;ní svou zářivou tváří, kterou oblévaly vlny tekutého zlata vlasů a&nbsp;na kterou hleděly dvě veliké hvězdy její lásky.&nbsp;– Klarisa vedena oním krásným vnitřním smyslem pro to, co&nbsp;se&nbsp;patří, smyslem, který ženy neopouští ani v&nbsp;žáru citu, usedla k&nbsp;Johaně a&nbsp;neustále se&nbsp;otáčela spíše na&nbsp;ni&nbsp;než na&nbsp;něj. Když domluvil, pootevřela ústa a&nbsp;zpola něžně, zpola stydlivě řekla: „Ronalde, buď šetrný k&nbsp;Johaně.“</span></p>
          <p class="chunk" data-nb-ref-number="73" data-nb-words="182" data-nb-chars="1011"><span class="idea" data-nb-ref-number="82" id="idea82" data-nb-words="182" data-nb-chars="1011">„Už pouze chvilku, krásný květe, dovol mi, ať&nbsp;se&nbsp;ti&nbsp;zadívám do&nbsp;očí,“ opáčil, „jen ještě chvilku, abych si&nbsp;vpečetil do&nbsp;mysli své štěstí a&nbsp;ať si&nbsp;ho&nbsp;mohu odnést byť i&nbsp;jen tisícinu&nbsp;– nevím, zda to&nbsp;kouzlo proměny vychází z&nbsp;tebe anebo z&nbsp;lesa&nbsp;– připadám si, jako kdybych byl někdo jiný, jako kdyby tam za&nbsp;humny neřádila bouře a&nbsp;pustošení, nýbrž tak jako tady svítilo tam tiché, teplé podzimní slunce. Podívej se, skalní stěna shlíží dolů a&nbsp;třpytí se&nbsp;slavnostně, javor čas od&nbsp;času setřepe ze&nbsp;sebe lístek, tamhle cvrká podzimní cvrček, mírné povětří ani není s&nbsp;to roztrhat zářivá vlákna, a&nbsp;odpolední teplo se&nbsp;snáší kolem šedivých kamenů&nbsp;–&nbsp;– připadá mi, jako kdyby nebylo žádné za&nbsp;humny, jako kdyby nebyli jiní lidé než ti&nbsp;tady, kteří se&nbsp;milují a&nbsp;učí se&nbsp;nevinnosti od&nbsp;nevinnosti lesa&nbsp;– dovol mi, ať&nbsp;se&nbsp;tím vším ještě chvilku kochám, kdo ví, zda ještě kdy taková chvilka přijde; člověk je&nbsp;totiž pomíjivý tak jako listí na&nbsp;stromě, ba&nbsp;ještě víc než to, protože listí dokáže srazit pouze podzim, a&nbsp;člověka kterákoli chvilka.“</span></p>
          <p class="chunk" data-nb-ref-number="74" data-nb-words="40" data-nb-chars="236"><span class="idea" data-nb-ref-number="83" id="idea83" data-nb-words="40" data-nb-chars="236">Když tohle řekl, i&nbsp;Johana, ta&nbsp;vrtkavá dívka, přívětivě a&nbsp;účastně pohlížela na&nbsp;toho krásného jinocha, a&nbsp;dokonce s&nbsp;mírně se&nbsp;vzmáhající zvědavostí, kde že&nbsp;je&nbsp;ukryté to, co&nbsp;si&nbsp;získalo největší poklad, který má&nbsp;na&nbsp;této zemi, Klarisino srdce.</span></p>
          <p class="chunk" data-nb-ref-number="75" data-nb-words="88" data-nb-chars="480"><span class="idea" data-nb-ref-number="84" id="idea84" data-nb-words="88" data-nb-chars="480">„Ať je&nbsp;tahle louka,“ zahovořil znovu, „tahle krásná louka, na&nbsp;níž sedíme, nevýznamná stvoření před Bohem tak jako další, co&nbsp;tu&nbsp;pobíhají a&nbsp;dýchají v&nbsp;trávě a&nbsp;v&nbsp;kamení, ovíváni Božími lesy, v&nbsp;nichž není pořadí ani postavení – ať&nbsp;je&nbsp;zásnubní síní&nbsp;– a&nbsp;všechno, co&nbsp;nás obklopuje, ať&nbsp;je&nbsp;svědkem&nbsp;– podej mi&nbsp;ruku, Klariso, a&nbsp;ať je&nbsp;mi&nbsp;Bůh milostiv, budu tvůj po&nbsp;všechny časy v&nbsp;utrpení i&nbsp;radosti, a&nbsp;kdyby snad nenadále dotkl se&nbsp;tohohle zraku stín smrti, ukápni drobnou slzičku, co&nbsp;má&nbsp;vdova.“</span></p>
          <p class="chunk" data-nb-ref-number="76" data-nb-words="58" data-nb-chars="375"><span class="idea" data-nb-ref-number="85" id="idea85" data-nb-words="58" data-nb-chars="375">Klarisu přejelo lehké mrazení; nanejvýš rozechvělá vstala, neschopná jediného slova vážně jak s&nbsp;křesťanskou zbožností vložila svou dlaň do&nbsp;jeho. Johana úzkostně dýchala, až&nbsp;se&nbsp;jí&nbsp;hruď zvedala a&nbsp;klesala, a&nbsp;ti svědci, které Ronald zaříkal, stáli tu&nbsp;němí jak nebožtíci, jen smrkový les sálal kolkolem svou pryskyřičnou vůni jak kadidlo, a&nbsp;cvrčci bezstarostně cvrkali o&nbsp;sto šest.</span></p>
          <p class="chunk" data-nb-ref-number="77" data-nb-words="63" data-nb-chars="375"><span class="idea" data-nb-ref-number="86" id="idea86" data-nb-words="63" data-nb-chars="375">Starý myslivec vstal, kulovnici měl nakloněnou dopředu jako nějaká socha, a&nbsp;jediná buňka na&nbsp;něm neprozradila, co&nbsp;se&nbsp;mu&nbsp;asi odehrává v&nbsp;nitru. Ronald levou rukou zašátral kolem sebe, jako kdyby hledal Johaninu&nbsp;– dívka vypukla v&nbsp;křečovité vzlykání, podala mu&nbsp;ruku svou a&nbsp;dlouho a&nbsp;pevně ji&nbsp;tiskla a&nbsp;nepouštěla ji, jako kdyby ho&nbsp;mlčky a&nbsp;bezradně prosila, aby Klarisa byla šťastná.</span></p>
          <p class="chunk" data-nb-ref-number="78" data-nb-words="107" data-nb-chars="611"><span class="idea" data-nb-ref-number="87" id="idea87" data-nb-words="107" data-nb-chars="611">Po&nbsp;několika vteřinách němého niterného pohnutí se&nbsp;skupinka zvolna rozešla, a&nbsp;sličný švédský jinoch přikročil ke&nbsp;Klarise, sklonil ústa k&nbsp;jejímu čelu a&nbsp;vážně a&nbsp;klidně je&nbsp;políbil, a&nbsp;dívka tu&nbsp;stála a&nbsp;pokorně jako rozkvétající květina vnímala jeho dech. Pak však poodešla k&nbsp;Johaně a&nbsp;jako za&nbsp;nejkrásnějších dnů někdejšího sesterského štěstí vzala ji&nbsp;za&nbsp;ruku, nejspíše cítila, o&nbsp;co o&nbsp;všechno to&nbsp;nevinné srdce vedle ní&nbsp;v&nbsp;tu chvíli přichází. Otočila se&nbsp;pak k&nbsp;němu a&nbsp;řekla sklíčeně: „Ronalde, bude to&nbsp;k&nbsp;dobrému, co&nbsp;jsme udělali&nbsp;– ach, nepomyslela jsem na&nbsp;otce!&nbsp;– řekni, bude to&nbsp;k&nbsp;dobrému, a&nbsp;co bude třeba teď udělat dál?“</span></p>
          <p class="chunk" data-nb-ref-number="79" data-nb-words="294" data-nb-chars="1593"><span class="idea" data-nb-ref-number="88" id="idea88" data-nb-words="294" data-nb-chars="1593">„Poslechni si, srdce moje,“ odpověděl, „to, co&nbsp;je&nbsp;dávno rozhodnuto. Já&nbsp;teď odejdu, a&nbsp;to okamžitě. S&nbsp;tvým srdcem jsme se&nbsp;dohodli, teď k&nbsp;tvému otci. Váš zámek je&nbsp;v&nbsp;nebezpečí. Torstenson velí oddílu, který má&nbsp;za&nbsp;úkol, až&nbsp;bude procházet zdejším krajem, obsadit Vítkův Kámen. Torstenson a&nbsp;já se&nbsp;máme rádi už&nbsp;od&nbsp;raných dob, a&nbsp;dojista dokážu, aby váš neškodný dům nechali nedotčený a&nbsp;aby se&nbsp;té&nbsp;vysoce vážené hlavě, která je&nbsp;pro tebe a&nbsp;pro mě&nbsp;posvátná, nezkřivil jediný vlas. Vím, že&nbsp;se&nbsp;přesun bude konat v&nbsp;tuhle dobu, a&nbsp;kdyby snad přesto došlo k&nbsp;obléhání, budu u&nbsp;toho, abych chránil oba tvé milované. Pokud mě&nbsp;žádné znamení neklame, tahle válka se&nbsp;chýlí ke&nbsp;konci; za&nbsp;tu&nbsp;dobu předestřu tvému otci všechno, co&nbsp;potřebuje o&nbsp;mně vědět, a&nbsp;až se&nbsp;obejmou smířené národy a&nbsp;všemi zeměmi poletí jediný jásot, potom, Klariso, ať&nbsp;naše malá slavnost vplyne do&nbsp;té&nbsp;velké všeobecné&nbsp;– zajedu za&nbsp;svou matkou, přivezu ji&nbsp;do&nbsp;vaší země&nbsp;–&nbsp;– a,&nbsp;Klariso, tady na&nbsp;tomto místě, na&nbsp;tomto posvátném lesním ostrově, dám nám zbudovat půvabný dům, a&nbsp;pokud v&nbsp;něm hned nebudeme bydlet pořád, budeme často zajíždět na&nbsp;to&nbsp;kouzelné místo a&nbsp;zase budeme tak jako teď osamělé, ničím nespoutané děti lesa.&nbsp;– A&nbsp;teď, ty&nbsp;mé&nbsp;tlukoucí srdce, chvíle, kdy ses chtělo ještě pokochat touhle květinou, je&nbsp;tatam, přichystej se&nbsp;–&nbsp;– a&nbsp;dej nám Pán Bůh zdar a&nbsp;radostné shledání&nbsp;–&nbsp;– ještě v&nbsp;tuto minutu odcházím. Čas je&nbsp;nadmíru drahocenný; proto jsem tak bouřlivě naléhal, aby se&nbsp;konala tahle rozmluva, a&nbsp;silou mocí jsem ji&nbsp;přivodil.&nbsp;–&nbsp;–&nbsp;– Ještě jeden pohled do&nbsp;tvých očí!&nbsp;–&nbsp;–&nbsp;– Tak&nbsp;– ach, zdá se&nbsp;mi, jako by&nbsp;to&nbsp;snad ani nebylo možné, že&nbsp;bych měl odejít.&nbsp;–“</span></p>
          <p class="chunk" data-nb-ref-number="80" data-nb-words="160" data-nb-chars="874"><span class="idea" data-nb-ref-number="89" id="idea89" data-nb-words="160" data-nb-chars="874">Zrak mu&nbsp;zahalily slzy, ale rychle se&nbsp;vzpamatoval, podal ruku dívkám: „Žij blaze, Klariso, nevěsto má! Žij blaze, Johano, a&nbsp;ty Gregore, Bůh tě&nbsp;ochraňuj; střez ty&nbsp;dvě jak oko v&nbsp;hlavě!“&nbsp;– a&nbsp;užuž se&nbsp;obracel k&nbsp;odchodu, ale Gregor ho&nbsp;zadržel a&nbsp;řekl: „Ronalde, všechno, cos řekl, je&nbsp;rozumné, chválím tě&nbsp;za&nbsp;to, jen <em>jedno</em> je&nbsp;pošetilost, taková, jakés míval často; nestav na&nbsp;tomhle místě dům&nbsp;– tím bys lesu poranil srdce a&nbsp;usmrtil jeho život&nbsp;– ba&nbsp;dokonce, pokud se&nbsp;tyhle děti vrátí do&nbsp;svého zámku, podpal ten dřevěný dům, rozsýpej na&nbsp;to&nbsp;místo semena bylin, aby zas bylo tak líbezné a&nbsp;krásné, jaké bylo od&nbsp;počátku, a&nbsp;les nemusel vzdychat nad tím, že&nbsp;existujete.&nbsp;– Tak, teď jdi, drž se&nbsp;vpravo od&nbsp;jezerního potoka, dej se&nbsp;bukovými stráněmi, tak si&nbsp;nadejdeš&nbsp;– a&nbsp;zamiř zase nahoru po&nbsp;skalních žebřích. Dal bych tě&nbsp;převézt, jenže naši se&nbsp;nesmějí dozvědět, žes tu&nbsp;byl&nbsp;– tak už&nbsp;jdi, chlapče!“</span></p>
          <p class="chunk" data-nb-ref-number="81" data-nb-words="25" data-nb-chars="132"><span class="idea" data-nb-ref-number="90" id="idea90" data-nb-words="25" data-nb-chars="132">Ten se&nbsp;díval jako ve&nbsp;snách, a&nbsp;ještě jeden stisk rukou, vteřinové váhání&nbsp;– a&nbsp;pak už&nbsp;popadl pušku a&nbsp;odhodlaně rázoval ke&nbsp;skalní stěně.</span></p>
          <p class="chunk" data-nb-ref-number="82" data-nb-words="33" data-nb-chars="187"><span class="idea" data-nb-ref-number="91" id="idea91" data-nb-words="33" data-nb-chars="187">Dívky se&nbsp;za&nbsp;ním ještě dlouho dívaly, jak se&nbsp;jeho šedivá postava pohybuje v&nbsp;šedivém kamení, titěrně malá, až&nbsp;posléze už&nbsp;nebylo vidět nic než tu&nbsp;klidnou stěnu strmící už&nbsp;v&nbsp;odpoledním stínu.</span></p>
          <p class="chunk" data-nb-ref-number="83" data-nb-words="52" data-nb-chars="280"><span class="idea" data-nb-ref-number="92" id="idea92" data-nb-words="52" data-nb-chars="280">Dívali se&nbsp;po&nbsp;sobě. Byl to&nbsp;sen, že&nbsp;v&nbsp;té osamělé končině ještě před chvílí zněl i&nbsp;jiný hlas než ty&nbsp;jejich&nbsp;– slunce svítilo jako vždy, ptáci štěbetali, a&nbsp;modrá lesní obloha shlížela na&nbsp;ně. Najednou do&nbsp;toho snění zazněl docela mírně Gregorův hlas: „Ten muž vás má&nbsp;dojista velice rád.“</span></p>
          <p class="chunk" data-nb-ref-number="84" data-nb-words="26" data-nb-chars="153"><span class="idea" data-nb-ref-number="93" id="idea93" data-nb-words="26" data-nb-chars="153">Její oči se&nbsp;zvedly a&nbsp;krásně se&nbsp;po&nbsp;něm podívaly, po&nbsp;člověku, kterého uctívaly jako otce, ale Johana řekla bolestně: „Jen aby to&nbsp;všechno skončilo šťastně!“</span></p>
          <p class="chunk" data-nb-ref-number="85" data-nb-words="76" data-nb-chars="435"><span class="idea" data-nb-ref-number="94" id="idea94" data-nb-words="76" data-nb-chars="435">Tohle bylo jediné, co&nbsp;ti&nbsp;tady kdy řekli o&nbsp;těch zvláštních zásnubách, co&nbsp;tu&nbsp;zrovna proběhly na&nbsp;jejich louce jako nějaká strašidelná stínohra, co&nbsp;nezanechaly po&nbsp;sobě nic než tu&nbsp;krásnou skvostnou půdu, na&nbsp;níž dosud stáli a&nbsp;po níž ti&nbsp;tři tak často chodívali v&nbsp;lásce a&nbsp;svornosti. I&nbsp;dnes šli kolem lavic, na&nbsp;kterých často odpočívali, kolem javorových kmenů a&nbsp;nitky potůčku vytékajícího z&nbsp;pramene tak jako vždy, ale myšlenkami ne&nbsp;tam co&nbsp;vždy.</span></p>
          <p class="chunk" data-nb-ref-number="86" data-nb-words="33" data-nb-chars="211"><span class="idea" data-nb-ref-number="95" id="idea95" data-nb-words="33" data-nb-chars="211">Ti&nbsp;v&nbsp;domě viděli, jak se&nbsp;myslivec a&nbsp;dívky vracejí kvečeru z&nbsp;procházky v&nbsp;javorovém lesíku, a&nbsp;jenom se&nbsp;podivovali svérázné starochově opatrnosti, všechny sloužící totiž zamkl dovnitř, aby zpoza plotu střežili dům.</span></p>
          <p class="chunk" data-nb-ref-number="87" data-nb-words="16" data-nb-chars="83"><span class="idea" data-nb-ref-number="96" id="idea96" data-nb-words="16" data-nb-chars="83">Vešli z&nbsp;lesní louky do&nbsp;domu.&nbsp;– Klarisa už&nbsp;nebyla klidná&nbsp;– Johana už&nbsp;nebyla šťastná.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hvozd_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>