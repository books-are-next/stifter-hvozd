<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Lesní hrad">
    <meta name="apple-mobile-web-app-capable" content="yes">
    <title>Lesní hrad</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Adalbert Stifter: Hvozd">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Hvozd">
    <meta property="og:title" content="Hvozd">
    <meta property="og:type" content="book">
    <meta property="og:book:author" content="Adalbert Stifter">
    <meta property="twitter:title" content="Adalbert Stifter: Hvozd">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./promo.html">
    <link rel="next" href="./hvozd_006.html">
    <meta name="nb-order" content="1">
    <link rel="self" href="hvozd_005.html">
    <meta name="nb-identifier" content="stifter-hvozd-5fb08f2">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6327" data-nb-chars="36459">
    <nav role="doc-toc">
      <ul class="plain section">
        <li><a href="hvozd_005.html">Lesní hrad</a></li>
        <li><a href="hvozd_006.html">Lesní putování</a></li>
        <li><a href="hvozd_007.html">Lesní dům</a></li>
        <li><a href="hvozd_008.html">Lesní jezero</a></li>
        <li><a href="hvozd_009.html">Lesní louka</a></li>
        <li><a href="hvozd_010.html">Lesní skála</a></li>
        <li><a href="hvozd_011.html">Lesní trosky</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./promo.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="2" data-nb-chars="10">Lesní hrad</span></h1>
        <section>
          <p class="chunk" data-nb-ref-number="2" data-nb-words="104" data-nb-chars="603"><span class="idea" data-nb-ref-number="2" id="idea2" data-nb-words="104" data-nb-chars="603">Na&nbsp;půlnoční straně rakouské zemičky se&nbsp;na&nbsp;třicet mil daleko táhne směrem k&nbsp;soumračným pásům na&nbsp;západ les, začíná u&nbsp;pramenů řeky Dyje a&nbsp;valí se&nbsp;do&nbsp;dáli až&nbsp;k&nbsp;hraničnímu uzlu, kde se&nbsp;země česká střetá s&nbsp;Rakouskem a&nbsp;s&nbsp;Bavorskem. Tam, jako často jehly v&nbsp;rostoucích krystalech, řítila se&nbsp;proti sobě navzájem hemžení mohutných horských sedel a&nbsp;hřbetů a&nbsp;zdvihala do&nbsp;výše drsné pohoří, které oněm třem zemím teď dodaleka předvádí svou lesní modř a&nbsp;všem jim posílá vlnící se&nbsp;pahorky a&nbsp;prudké bystřiny. Ohýbá, tak jako jemu podobné častěji, přímku hor, a&nbsp;ta pak dál putuje několik denních pochodů půlnočním směrem.</span></p>
          <p class="chunk" data-nb-ref-number="3" data-nb-words="147" data-nb-chars="848"><span class="idea" data-nb-ref-number="3" id="idea3" data-nb-words="147" data-nb-chars="848">A&nbsp;právě tam, kde les tvoří ohyb podobný odlehlé mořské zátoce, událo se&nbsp;v&nbsp;revírech, co&nbsp;tu&nbsp;zamýšlíme vyprávět. Nejprve se&nbsp;krátce pokusíme vlídnému čtenáři zpřítomnit dva body onoho pochmurně krásného oblouku lesa, tam kde žily a&nbsp;konaly osoby tohoto příběhu, než jej přímo k&nbsp;nim zavedeme. Kéž by&nbsp;se&nbsp;nám zdařilo zprostředkovat mu&nbsp;byť jen z&nbsp;jedné tisíciny zádumčivě krásný obraz těch lesních údolí tak, jak je&nbsp;máme my&nbsp;v&nbsp;srdci od&nbsp;chvíle, kdy jsme mohli jimi putovat a&nbsp;snít v&nbsp;nich část onoho dvojitého snu, který nebesa každému člověku skýtají jednou a&nbsp;obvykle vjednom, sen mládí a&nbsp;první lásky. To&nbsp;on&nbsp;jednoho dne z&nbsp;tisíce srdcí vyjme jedno a&nbsp;jako naše vlastnictví je&nbsp;pro veškeré budoucí věky vpečetí nám do&nbsp;duše jako cosi nad jiné jedinečné a&nbsp;krásné a&nbsp;k&nbsp;tomu luhy, po&nbsp;nichž putovalo, jako věčné vznášivé zahrady zavěsí do&nbsp;temné, vřelé čarovné obraznosti!</span></p>
          <p class="chunk" data-nb-ref-number="4" data-nb-words="163" data-nb-chars="956"><span class="idea" data-nb-ref-number="4" id="idea4" data-nb-words="163" data-nb-chars="956">Když se&nbsp;poutník ze&nbsp;starého města a&nbsp;zámku v&nbsp;Českém Krumlově, z&nbsp;té šedivé vdovy po&nbsp;zemřelých Rožmbercích, obrátí k&nbsp;západu, mezi nenápadnými kopci mu&nbsp;hned tu, hned tam zasvitne kus šeré modři, pozdrav to&nbsp;a&nbsp;znamení hornatého kraje táhnoucího se&nbsp;za&nbsp;nimi, až&nbsp;posléze vystoupí až&nbsp;na&nbsp;hřeben a&nbsp;uvidí před sebou ne&nbsp;zase další tak jako celé dopoledne, nýbrž zničehonic celou tu&nbsp;modrou stěnu vinoucí se&nbsp;od&nbsp;jihu na&nbsp;sever, osamělou a&nbsp;smutnou. Jednotvárně křižuje širokým kolmým pásem večerní oblohu a&nbsp;uzavírá údolí, z&nbsp;něhož se&nbsp;na&nbsp;něj znovu blyští vltavské vody, s&nbsp;nimiž se&nbsp;rozžehnal v&nbsp;Krumlově; pouze jsou tady ještě mladistvější a&nbsp;blíže svému zdroji. Po&nbsp;údolí, které je&nbsp;široké a&nbsp;úrodné, jsou roztroušeny vesnice, a&nbsp;uprostřed nich se&nbsp;rozkládá malá obec Horní Planá. Ta&nbsp;stěna je&nbsp;výše zmíněný lesní val, co&nbsp;se&nbsp;tu&nbsp;stáčí k&nbsp;severu, a&nbsp;tedy nejvýznamnější ohnisko naší pozornosti. Vlastním jejím středem však je&nbsp;jezero, které má&nbsp;na&nbsp;plecích přibližně ve&nbsp;druhé třetině své výšky.</span></p>
          <p class="chunk" data-nb-ref-number="5" data-nb-words="122" data-nb-chars="739"><span class="idea" data-nb-ref-number="5" id="idea5" data-nb-words="122" data-nb-chars="739">Husté zalesnění ze&nbsp;samých smrků a&nbsp;sosen zprvu hodiny a&nbsp;hodiny vzlíná z&nbsp;vltavského údolí vzhůru, pak je&nbsp;střídá otevřená krajina poklidně se&nbsp;kladoucí v&nbsp;ústrety potoku z&nbsp;jezera&nbsp;– ale je&nbsp;to&nbsp;divoké navrstvení rozervaných podkladů sestávajících než z&nbsp;černočerné půdy, temného to&nbsp;úmrtního lože tisícileté vegetace, na&nbsp;němž spočívají nesčetné jednotlivé žulové obliny, které se&nbsp;jako bledé lebky odrážejí od&nbsp;podkladu tak, jak je&nbsp;déšť obnažil, omyl a&nbsp;dokulata obrousil.&nbsp;– A&nbsp;také se&nbsp;tady a&nbsp;onde ještě válí bílá kostra skáceného stromu a&nbsp;naplavené špalky. V&nbsp;potoce z&nbsp;jezera teče hnědá železitá voda, ale tak čirá, že&nbsp;v&nbsp;záři slunce se&nbsp;jako spousta narudle blyskotajících zlatých zrn třpytí bílý písek na&nbsp;dně. Ani stopy po&nbsp;ruce člověka, panenské mlčení.</span></p>
          <p class="chunk" data-nb-ref-number="6" data-nb-words="28" data-nb-chars="159"><span class="idea" data-nb-ref-number="6" id="idea6" data-nb-words="28" data-nb-chars="159">Po&nbsp;hodině putování nás přijímá do&nbsp;své náruče hustý smrkový porost, a&nbsp;když člověk vyjde z&nbsp;černého sametu na&nbsp;jeho dně, ocitá se&nbsp;u&nbsp;ještě černější jezerní hladiny.</span></p>
          <p class="chunk" data-nb-ref-number="7" data-nb-words="159" data-nb-chars="1039"><span class="idea" data-nb-ref-number="7" id="idea7" data-nb-words="159" data-nb-chars="1039">Pokaždé mě&nbsp;nezvladatelně přemohl pocit nejhlubší osamělosti, kdykoliv jsem často a&nbsp;rád vyšel k&nbsp;onomu pohádkovému jezeru. Napnuté sukno bez jediného záhybu, tak měkce spočívá mezi drsnými útesy, lemováno hustým pásem smrků, temné a&nbsp;vážné, a&nbsp;tu a&nbsp;tam ojedinělý pravěký kmen vzpírá z&nbsp;něho vzhůru bezvětvou žerď jako nějaký osamělý starověký sloup. Naproti onomu lesnímu pásu strmí kolmo k&nbsp;nebi skalní divadlo jako nějaká šedá zeď, do&nbsp;všech stran rozlévá touž vážnou barvu, jen protkané jemnými nitkami zeleného mechu a&nbsp;spoře porostlé černými sosnami, ty&nbsp;však z&nbsp;takové výše shlížejí dolů titěrné jako snítky rozmarýnu. Zhusta se&nbsp;také z&nbsp;nedostatku půdy zřítí dolů a&nbsp;spadnou do&nbsp;jezera; proto dívá-li se&nbsp;člověk přes jezero, uvidí podél stěny na&nbsp;druhém břehu válet se&nbsp;hrozivou změť starých vybledlých kmenů, lemující temné vodstvo jakousi tklivou bíle svítící bariérou. Napravo jezerní stěna žene vzhůru mohutný žulový štít nazývaný Plechý; nalevo obtéká mírnou střechu porostlou vysokým jedlovým lesem a&nbsp;pokrytou zeleným suknem velejemného mechu.</span></p>
          <p class="chunk" data-nb-ref-number="8" data-nb-words="61" data-nb-chars="376"><span class="idea" data-nb-ref-number="8" id="idea8" data-nb-words="61" data-nb-chars="376">Protože v&nbsp;této kotlině nikdy ani vánek nezavěje, voda nepohnutě spočívá a&nbsp;les a&nbsp;šedé skály a&nbsp;obloha ze&nbsp;svých hloubek hledí jako z&nbsp;nesmírného černého skleněného zrcadla. Nad ní&nbsp;tkví kousek hluboké jednotvárné nebeské modři. Člověk tu&nbsp;může celé dny pobývat a&nbsp;přemítat, a&nbsp;myšlenky snášející se&nbsp;myslí nevyruší jediný zvuk, leda snad padající jedlová šiška nebo krátký křik káněte.</span></p>
          <p class="chunk" data-nb-ref-number="9" data-nb-words="51" data-nb-chars="267"><span class="idea" data-nb-ref-number="9" id="idea9" data-nb-words="51" data-nb-chars="267">Když jsem sedával na&nbsp;těchhle březích, často mi&nbsp;na&nbsp;mysli tanula jedna a&nbsp;táž myšlenka:&nbsp;– že&nbsp;se&nbsp;to&nbsp;snad tady na&nbsp;mne dívá příšerné oko Přírody&nbsp;– černočerné&nbsp;– nad ním se&nbsp;tyčí čelo a&nbsp;obočí skalisek vroubených brvami temných jedlí&nbsp;– a&nbsp;v&nbsp;oku voda nehybná jako zkamenělá slza.</span></p>
          <p class="chunk" data-nb-ref-number="10" data-nb-words="56" data-nb-chars="380"><span class="idea" data-nb-ref-number="10" id="idea10" data-nb-words="56" data-nb-chars="380">Kolem dokola tohoto jezera, především směrem k&nbsp;Bavorům, prostírají se&nbsp;neprostupné lesy, ukrývají v&nbsp;sobě nejedno klikaté osamělé údolí, do&nbsp;něhož dosud nikdo nevešel, a&nbsp;v&nbsp;něm potůček mezi širými hřbety, vystavují na&nbsp;odiv nejednu skalní stěnu s&nbsp;tisícerými třpytkami blyštícími se&nbsp;na&nbsp;slunci a&nbsp;prostírající záři dne nejednu lesní louku, to&nbsp;mihotavé shromaždiště nejrozmanitější divoké.</span></p>
          <p class="chunk" data-nb-ref-number="11" data-nb-words="163" data-nb-chars="983"><span class="idea" data-nb-ref-number="11" id="idea11" data-nb-words="163" data-nb-chars="983">Tohle je&nbsp;jeden z&nbsp;oněch bodů, o&nbsp;nichž jsme se&nbsp;zmínili výše. Pře­j­děme teď k&nbsp;bodu druhému. Je&nbsp;to&nbsp;rovněž voda, ale voda přívětivá, totiž svítivá stuha Vltavy, tak jak se&nbsp;představuje oku z&nbsp;jednoho z&nbsp;vrcholů téhož pásu lesa, ale přibližně deset hodin cesty dále směrem k&nbsp;východu. Díky voňavě modrým lesním hřbetům je&nbsp;ještě zářivější a&nbsp;vklíněná do&nbsp;údolních zátočin, zdaleka viditelná, zprvu pouhá světelná nitka, poté třpytná stuha a&nbsp;nakonec široký stří­brný pás obtáčející klenby temných lesních hrudí&nbsp;– pak, než znovu smočí černé kořeny jedlí a&nbsp;sosen, na&nbsp;několik okamžiků vyprýští do&nbsp;jasného údolí, které se&nbsp;jako nějaké něžné oko otevřelo v&nbsp;lesní temnotě tesknící všude kolem.&nbsp;– To&nbsp;údolí nese vstříc putující vodě pohostinná pole a&nbsp;zelené lučiny a&nbsp;na jedné z&nbsp;nich jako na&nbsp;sametovém polštáři drobnou vísku se&nbsp;jménem <em>Frymburk</em>.&nbsp;– Odtud, když se&nbsp;krátce zalesklo, vyrazí to&nbsp;vlnící se&nbsp;stříbro poznovu do&nbsp;stínu nejprve Jezuitského lesa, pak Loučovic a&nbsp;posléze je&nbsp;pohltí soutěska Čertovy stěny.</span></p>
          <p class="chunk" data-nb-ref-number="12" data-nb-words="99" data-nb-chars="555"><span class="idea" data-nb-ref-number="12" id="idea12" data-nb-words="99" data-nb-chars="555">Bod, z&nbsp;něhož se&nbsp;až&nbsp;tak daleko, jak se&nbsp;tu&nbsp;líčí, dá&nbsp;dohlédnout, kudy se&nbsp;ubírá tahle dcera lesa, je&nbsp;rozpadlý rytířský hrad, který z&nbsp;údolí vyhlíží jako vzdušně modrá kostka, která se&nbsp;vznáší u&nbsp;nejhořejšího okraje širokého lesního pásu. Frymburská okna hledí k&nbsp;jihozápadu na&nbsp;tu&nbsp;rozvalinu, a&nbsp;jeho obyvatelé jí&nbsp;říkají <em>Vrch svatého Tomáše</em> nebo <em>Svatotomášská věž</em> anebo prostě <em>Svatý Tomáš</em> a&nbsp;tvrdí, že&nbsp;je&nbsp;to&nbsp;prastarý panský zámek, v&nbsp;němž kdysi žili krutí rytíři, proto že&nbsp;je&nbsp;teď začarovaný a&nbsp;ani za&nbsp;tisíc let se&nbsp;nesesuje, i&nbsp;když se&nbsp;povětří a&nbsp;sluneční svit o&nbsp;to snaží.</span></p>
          <p class="chunk" data-nb-ref-number="13" data-nb-words="98" data-nb-chars="548"><span class="idea" data-nb-ref-number="13" id="idea13" data-nb-words="98" data-nb-chars="548">V&nbsp;minulých dnech jsem často sedával v&nbsp;těch starých zdech a&nbsp;četl jsem si&nbsp;knihu, která se&nbsp;mi&nbsp;zalíbila, anebo jsem prostě pouze vnímal, jak se&nbsp;ve&nbsp;mně vzmáhají milé pocity mladosti, díval jsem se&nbsp;vydrolenými okny na&nbsp;modré nebe anebo jsem si&nbsp;prohlížel zlatá zvířátka, která vedle mne pobíhala mezi stébly, anebo jsem namísto toho všeho jen nečinně a&nbsp;dobrodušně pohlížel na&nbsp;to, jak se&nbsp;mlčenlivá sluneční zář klade na&nbsp;zdi a&nbsp;na kameny – – často a&nbsp;rád jsem tu&nbsp;pobýval, dokonce i&nbsp;když jsem doposud neznal osud těch, kdo na&nbsp;tomhle zasmušilém místě kdysi žili.</span></p>
          <p class="chunk" data-nb-ref-number="14" data-nb-words="353" data-nb-chars="2184"><span class="idea" data-nb-ref-number="14" id="idea14" data-nb-words="353" data-nb-chars="2184">Na&nbsp;zelené pastvině se&nbsp;tyčí šedá čtyřhranná věž, obklopená mlčen­livými rozpadlými vnějšími zdmi, na&nbsp;místě nádvoří hýčká tisíce trav a&nbsp;krásných lesních květin i&nbsp;bílé kameny a&nbsp;zvnějšku ji&nbsp;obklopuje bezpočet desek, hrud, balvanů a&nbsp;jiných podivuhodných žulových útvarů, které jsou rozseté všude kolem po&nbsp;trávníku. Jediná jizba, jediná komnata už&nbsp;není obyvatelná, jen zdi, zbavené oděvu omítky a&nbsp;nátěru, strmí k&nbsp;čisté obloze a&nbsp;dovysoka vzpírají nejedny osamělé dveře anebo nepostačující terasu vedle řady oken, která teď už&nbsp;nezáří ve&nbsp;večerních červáncích, zato jim na&nbsp;římsách nespořádaně rostou hezké lesní byliny.&nbsp;– Na&nbsp;klenbách stěn nevisí zbraně jiné než stero zlatých šípů kose dopadajících slunečních paprsků; ze&nbsp;zdobného výklenku neblyští se&nbsp;drahokamy jiné než černá udivená očka červenky sedící tu&nbsp;na&nbsp;vejcích&nbsp;– z&nbsp;okraje zdi nevzpírá střechu žádný nosný trám, pouze nejeden smrček, který tam vysoko na&nbsp;obrubě stěny v&nbsp;té temné modři snaží se&nbsp;započít svůj zelený život&nbsp;– sklepení, chodby, jizby&nbsp;– všechno hory suti, po&nbsp;níž prahne a&nbsp;již miluje nejedna tmavooká květina. Jeden z&nbsp;kopců té&nbsp;suti sahá uvnitř až&nbsp;k&nbsp;oknu druhého poschodí. Kdo jej zleze, tomu se&nbsp;naskytne pohled, který, ač&nbsp;je&nbsp;v&nbsp;přímém protikladu vůči těm truchlivým památníkům kolkolem, přesto dává v&nbsp;té chvíli nejasné přesvědčení, že&nbsp;právě on&nbsp;načrtává konečný obrys rodícímu se&nbsp;citu, totiž: Přes všechny koruny temných jedlí do&nbsp;všech stran rozlévá se&nbsp;nezměrný pohled, který ti&nbsp;proudí do&nbsp;očí a&nbsp;málem je&nbsp;svou zářivostí drtí&nbsp;– tvůj žasnoucí a&nbsp;zmatený zrak se&nbsp;kochá spoustou, spoustou zelených horských vrcholků plovoucích v&nbsp;sálavé sluneční vůni a&nbsp;poté se&nbsp;za&nbsp;nimi ocitne v&nbsp;pásu jakéhosi modrého závoje&nbsp;– to&nbsp;je&nbsp;ona požehnaná zem na&nbsp;druhé straně Dunaje se&nbsp;svými obilnými svahy a&nbsp;ovocnými sady –, až&nbsp;zrak konečně dosáhne na&nbsp;ten nesmírný půlměsíc, který vroubí obzor: Norické Alpy.&nbsp;– Za&nbsp;jasných dnů září mocný Briel, tkví na&nbsp;modři oblohy jak svítivá vločka&nbsp;– Traunstein do&nbsp;křišťálu nebes rýsuje bledý obrys mraků.&nbsp;– Nadýchnutá kresba alpského řetězce obtáčí oblohu jako vzdušný pás nějaké víly, dokud se&nbsp;nevytratí do&nbsp;jemných, sotva viditelných světelných závojů, v&nbsp;nichž se&nbsp;chvějí bílé tečky, nejspíš zasněžené hroty vzdálenějších hor.</span></p>
          <p class="chunk" data-nb-ref-number="15" data-nb-words="60" data-nb-chars="345"><span class="idea" data-nb-ref-number="15" id="idea15" data-nb-words="60" data-nb-chars="345">Pak obrať pohled také na&nbsp;sever; tam spočívají širé lesní hřbety a&nbsp;půvabně se&nbsp;zvedají, černomodře smrákavé, vstříc stříbrnému zraku Vltavy&nbsp;– k&nbsp;západu se&nbsp;v&nbsp;libých odstínech modrá hvozd vedle hvozdu, a&nbsp;v&nbsp;dáli z&nbsp;nich k&nbsp;jasné obloze stoupá nejeden sloup krásně modrého kouře. Ten pohled má&nbsp;v&nbsp;sobě tolik milého a&nbsp;zasmušilého, že&nbsp;to&nbsp;ani nelze vyslovit.</span></p>
          <p class="chunk" data-nb-ref-number="16" data-nb-words="119" data-nb-chars="651"><span class="idea" data-nb-ref-number="16" id="idea16" data-nb-words="119" data-nb-chars="651">A&nbsp;teď, milý poutníku, pokud ses už&nbsp;dosyta vynadíval, vydej se&nbsp;se&nbsp;mnou o&nbsp;dvě století zpátky, odmysli si&nbsp;z&nbsp;těch zdí ony modré zvonky a&nbsp;chudobky a&nbsp;pampelišky a&nbsp;dalších tisíc bylin; namísto nich rozhoď bílý písek až&nbsp;k&nbsp;hradbám, do&nbsp;vchodu vsaď podstatnou bukovou bránu, na&nbsp;věž střechu odolnou vůči zteči a&nbsp;do zdí zrcadlící se&nbsp;okna, rozděl komnaty a&nbsp;vyšňoř je&nbsp;vším tím líbezně útulným domácím harampádím a&nbsp;cetkami&nbsp;– a&nbsp;pak, až&nbsp;všechno bude tak jako v&nbsp;oněch šťastných dnech, bude se&nbsp;lesknout, jako kdyby právě vyšlo ze&nbsp;zlatníkovy ruky&nbsp;–&nbsp;– pak vyjdi se&nbsp;mnou po&nbsp;středním schodišti vzhůru do&nbsp;prvního poschodí, dveře se&nbsp;rozletí&nbsp;–&nbsp;–&nbsp;– líbí se&nbsp;ti&nbsp;ta&nbsp;spanilá dvojice?</span></p>
          <p class="chunk" data-nb-ref-number="17" data-nb-words="33" data-nb-chars="217"><span class="idea" data-nb-ref-number="17" id="idea17" data-nb-words="33" data-nb-chars="217"><em>Ocitl ses v&nbsp;obydlí dcer Jindřicha Wittinghausera</em>&nbsp;– Wittinghausen, Vítkův kámen, se&nbsp;před dávnými časy jmenoval tenhle zámek, než dostal jméno po&nbsp;kostelíku svatého Tomáše, který vybudovali poblíž a&nbsp;který už&nbsp;také zpustl.</span></p>
          <p class="chunk" data-nb-ref-number="18" data-nb-words="192" data-nb-chars="1101"><span class="idea" data-nb-ref-number="18" id="idea18" data-nb-words="192" data-nb-chars="1101">Mladší dcera sedí u&nbsp;okna a&nbsp;vyšívá, a&nbsp;ačkoliv je&nbsp;teprve časně zrána, je&nbsp;už&nbsp;zcela oblečená, v&nbsp;matově modrých šatech po&nbsp;onom notně malebném způsobu, jaký ještě tu&nbsp;a&nbsp;tam vídáme na&nbsp;obrazech z&nbsp;časů třicetileté války. Všechno je&nbsp;roztomilé. Rukávy a&nbsp;živůtek se&nbsp;řádně spínají, každý záhyb vlečky se&nbsp;klade podle vědomého záměru, každá stuha je&nbsp;tak, jak má&nbsp;být, a&nbsp;každé nabrání má&nbsp;svůj význam, a&nbsp;nad veškerým tím úborem se&nbsp;jako štít tyčí hezounká hlavička, všude samá plavá kučera, a&nbsp;z&nbsp;toho starodávného kypivého oblečení vyhlíží téměř divukrásně mladá. Je&nbsp;naprosto zjevné, že&nbsp;má&nbsp;výsostné potěšení z&nbsp;toho, co&nbsp;si&nbsp;oblékla, a&nbsp;právě proto že&nbsp;má&nbsp;ten oděv na&nbsp;sobě. Těm plavým kučerám podivuhodně sluší tmavohnědé, téměř černé oči, pokud je&nbsp;občas vylekaně nebo zvědavě pozvedne vzhůru, až&nbsp;zazáří&nbsp;– ale potom v&nbsp;tom svém zarámování spočívají tak ryzí, tak oblé, až&nbsp;je&nbsp;vidět, jak ta&nbsp;mladá duše, jíž se&nbsp;dosud nedotkla bolest ani vášeň, vyhlíží z&nbsp;těch svých okének doposud s&nbsp;tak nemotornou důvěřivostí, když svět je&nbsp;přece veliký a&nbsp;nádherný. Podle kučer je&nbsp;jí&nbsp;víc než osmnáct, podle očí méně než čtrnáct. Možná něco mezi tím.</span></p>
          <p class="chunk" data-nb-ref-number="19" data-nb-words="76" data-nb-chars="443"><span class="idea" data-nb-ref-number="19" id="idea19" data-nb-words="76" data-nb-chars="443">Starší dcera se&nbsp;ještě neoblékla. Sedí v&nbsp;bílé noční košili na&nbsp;čemsi jako lehátku, má&nbsp;na&nbsp;něm rozloženou spoustu písemností a&nbsp;pergamenových svitků a&nbsp;cosi mezi nimi hledá. Bohaté naprosto černé vlasy jsou rozpuštěné a&nbsp;jejich široký valící se&nbsp;proud překrývá zvlně­ný sníh nočního úboru. Tvář je&nbsp;jemná a&nbsp;duchaplná, jen poněkud bledá, takže oči z&nbsp;ní září o&nbsp;to temněji, ježto ladí s&nbsp;vlasy, jsou smolně černé a&nbsp;téměř ještě větší než hnědé oči sestřiny.</span></p>
          <p class="chunk" data-nb-ref-number="20" data-nb-words="115" data-nb-chars="688"><span class="idea" data-nb-ref-number="20" id="idea20" data-nb-words="115" data-nb-chars="688">Místnost je&nbsp;obývací pokoj a&nbsp;ložnice dívek; dál uvnitř totiž stojí dvě postele ztesané z&nbsp;dubového dřeva, nad oběma se&nbsp;klene hedvábný baldachýn a&nbsp;obklopují je&nbsp;koberce samý květ&nbsp;– židle a&nbsp;stoličky jsou posunuté, tak jak se&nbsp;právě použily, a&nbsp;dílem i&nbsp;pokryté bílými součástmi ležení. Klekátka stojí každé v&nbsp;jiném okenním pažení, tak aby se&nbsp;modlící sestry navzájem neviděly; neboť zbožnost je&nbsp;ostýchavá jako láska. Na&nbsp;zkrášlovacím stolku je&nbsp;pouze vysoké úzké zrcadlo a&nbsp;pravé šperky. Je&nbsp;ještě hodně časně zrána, jak prozrazují dlouhé stíny a&nbsp;stříbrné blesky na&nbsp;zarosených jedlích venku. Den je&nbsp;velmi jasný, vrcholek Alp v&nbsp;obou oknech spočívá jako v&nbsp;rámu, a&nbsp;nad tím vším se&nbsp;klene blyštivé zrcadlo.</span></p>
          <p class="chunk" data-nb-ref-number="21" data-nb-words="46" data-nb-chars="262"><span class="idea" data-nb-ref-number="21" id="idea21" data-nb-words="46" data-nb-chars="262">Dívka u&nbsp;okna horlivě vyšívá a&nbsp;jen někdy pohlédne na&nbsp;sestru. Ta&nbsp;zničehonic už&nbsp;ustala v&nbsp;hledání a&nbsp;popadla harfu, z&nbsp;ní se&nbsp;už&nbsp;delší čas linou jednotlivé tóny jako ve&nbsp;snu, tóny, které spolu nesouvisí anebo jsou ostrovními vršky melodie, která se&nbsp;potopila pod hladinu.</span></p>
          <p class="chunk" data-nb-ref-number="22" data-nb-words="24" data-nb-chars="131"><span class="idea" data-nb-ref-number="22" id="idea22" data-nb-words="24" data-nb-chars="131">Náhle řekla mladší dcera: „Vidíš, Klariso, i&nbsp;když bys ráda tu&nbsp;melodii ukryla, já&nbsp;znám tu&nbsp;píseň, kterou bys zas už&nbsp;chtěla zpívat.&nbsp;–“</span></p>
          <p class="chunk" data-nb-ref-number="23" data-nb-words="7" data-nb-chars="42"><span class="idea" data-nb-ref-number="23" id="idea23" data-nb-words="7" data-nb-chars="42">Oslovená nečekala a&nbsp;tiše zapěla dva verše:</span></p>
        </section>
        <section>
          <blockquote class="chunk" data-nb-ref-number="24" data-nb-words="8" data-nb-chars="43">
            <p><span class="idea" data-nb-ref-number="24" id="idea24" data-nb-words="4" data-nb-chars="23">„Tam ležely bílé hnáty,<br></span>
              <span class="idea" data-nb-ref-number="25" id="idea25" data-nb-words="4" data-nb-chars="20">a&nbsp;též zlatá koruna.“</span>
            </p>
          </blockquote>
        </section>
        <section>
          <p class="chunk" data-nb-ref-number="25" data-nb-words="13" data-nb-chars="88"><span class="idea" data-nb-ref-number="26" id="idea26" data-nb-words="13" data-nb-chars="88">Pak nechala hraní, harfu ale neodložila a&nbsp;pohlížela strunami na&nbsp;nevinný sestřin obličej.</span></p>
          <p class="chunk" data-nb-ref-number="26" data-nb-words="51" data-nb-chars="258"><span class="idea" data-nb-ref-number="27" id="idea27" data-nb-words="51" data-nb-chars="258">Ta&nbsp;těma svýma dobrýma oblýma očima opětovala ten pohled a&nbsp;pak řekla málem plaše: „Já nevím, mně ta&nbsp;píseň připadá taková příšerná, tuší se&nbsp;v&nbsp;ní cosi neblahého&nbsp;– a&nbsp;obsah je&nbsp;tak děsivý&nbsp;–&nbsp;– a&nbsp;ty taky víš, že&nbsp;otec neslyší rád, když zpíváš zrovna tuhle píseň.&nbsp;–&nbsp;–“</span></p>
          <p class="chunk" data-nb-ref-number="27" data-nb-words="18" data-nb-chars="96"><span class="idea" data-nb-ref-number="28" id="idea28" data-nb-words="18" data-nb-chars="96">„Vidíš, a&nbsp;přesto ji&nbsp;složil někdo, kdo byl velmi něžný a&nbsp;hodný,“ vpadla jí&nbsp;starší sestra do&nbsp;řeči.</span></p>
          <p class="chunk" data-nb-ref-number="28" data-nb-words="75" data-nb-chars="440"><span class="idea" data-nb-ref-number="29" id="idea29" data-nb-words="75" data-nb-chars="440">„To mohl tedy rovnou radši složit něco mírnějšího a&nbsp;přívětivějšího,“ opáčila mladší, „taková píseň přece má&nbsp;být dobrá a&nbsp;hezká, aby ji&nbsp;měl člověk rád a&nbsp;nebál se&nbsp;jí&nbsp;jako téhleté.“ Když to&nbsp;říkala, Klarisa na&nbsp;sestru pohlížela s&nbsp;líbeznou něžností skoro jako matka, a&nbsp;řekla: „Ach, ty&nbsp;dobračko upřímná, tys ještě tak strašně mladá!&nbsp;–&nbsp;–&nbsp;– Ten strach, ten děs, to&nbsp;je&nbsp;přece hlubina našeho svědomí a&nbsp;ta vposledku usmiřuje k&nbsp;dobrodušnosti dvojnásobné.“</span></p>
          <p class="chunk" data-nb-ref-number="29" data-nb-words="64" data-nb-chars="356"><span class="idea" data-nb-ref-number="30" id="idea30" data-nb-words="64" data-nb-chars="356">„Ne, ne,“ opáčila ta&nbsp;druhá; „já jsem radši rovnou od&nbsp;začátku dobrá. Taková píseň musí podle mě&nbsp;být milá a&nbsp;jasná tak jako dnešní den, žádné mráčky, kam jen dohlédneš, samá modř a&nbsp;jenom modř, nejčistší a&nbsp;nejpřívětivější modř. Tvoje melodie jsou teď pořád jako mlha a&nbsp;mraky nebo docela jako měsíční svit, ten je&nbsp;možná také hezký, ale u&nbsp;něho má&nbsp;člověk strach.“</span></p>
          <p class="chunk" data-nb-ref-number="30" data-nb-words="171" data-nb-chars="917"><span class="idea" data-nb-ref-number="31" id="idea31" data-nb-words="171" data-nb-chars="917">„Ach, ty&nbsp;hojně milované, vznášivé, vířivé mraky,“ opáčila Klarisa, „jak vykvétají na&nbsp;té&nbsp;pustině nebes, jak září a&nbsp;blyští se&nbsp;kolkolem hor, staví paláce třpytné, v&nbsp;chuchvalcích slunci se&nbsp;nastavují a&nbsp;večer co&nbsp;večer planou líbeznou červení jako ospalé děti!&nbsp;–&nbsp;–&nbsp;– Ach, Johano, milé děvče, pořád ještě jsi sama sobě nebesy, hlubokými a&nbsp;krásnými a&nbsp;chladnými! Ale budou se&nbsp;v&nbsp;nich vznášet vzhůru vůně&nbsp;– člověk je&nbsp;omylem obdaří názvem vášně&nbsp;–, ty&nbsp;se&nbsp;budeš šalebně domnívat, že&nbsp;se&nbsp;tu&nbsp;zjevily jako cosi slastného, řekneš, že&nbsp;se&nbsp;to&nbsp;tu&nbsp;v&nbsp;modru kolébají andělé&nbsp;– jenže právě z&nbsp;nich snesou se&nbsp;pak blesky a&nbsp;teplé deště, tvé slzy&nbsp;– a&nbsp;přesto i&nbsp;z&nbsp;těchto slz zase povstane onen oblouk zaslíbení, který se&nbsp;tak sličně třpytí a&nbsp;jejž nelze nikdy dosíci&nbsp;–&nbsp;–&nbsp;– měsíční svit je&nbsp;pak spanilý a&nbsp;naše nápěvy měkké.&nbsp;– – Dítě, jsou na&nbsp;světě radosti tak vypjaté, že&nbsp;by&nbsp;dokázaly rozlomit nám srdce&nbsp;– – a&nbsp;strasti vroucí tak&nbsp;–&nbsp;–&nbsp;– ach, jsou tak vroucí!!“</span></p>
          <p class="chunk" data-nb-ref-number="31" data-nb-words="78" data-nb-chars="413"><span class="idea" data-nb-ref-number="32" id="idea32" data-nb-words="78" data-nb-chars="413">Johana rychle vstala, popošla k&nbsp;sestře a&nbsp;políbila ji&nbsp;na&nbsp;ústa s&nbsp;nevýslovnou něžností, oběma pažemi ji&nbsp;při tom objala kolem krku a&nbsp;řekla: „Taková jsi, já&nbsp;to&nbsp;vím; srdce tě&nbsp;bolí, milá sestro; ale myslím, že&nbsp;otec tě&nbsp;miluje, bratr, já&nbsp;a&nbsp;jistě všichni lidé, protože jsi tak dobrá jako už&nbsp;nikdo na&nbsp;světě; ale nemluv tak&nbsp;– zpívej raději, zazpívej všechno, i&nbsp;to o&nbsp;králi. Vím, že&nbsp;na&nbsp;to&nbsp;dnes myslíš už&nbsp;od&nbsp;chvíle, cos vstala.“</span></p>
          <p class="chunk" data-nb-ref-number="32" data-nb-words="184" data-nb-chars="1083"><span class="idea" data-nb-ref-number="33" id="idea33" data-nb-words="184" data-nb-chars="1083">Klarisa jí&nbsp;dvakrát se&nbsp;vší vřelostí vrátila polibek na&nbsp;dětské rty, z&nbsp;jejichž nevědomé, kypivé sličnosti se&nbsp;těšila jako nějaký zamilovaný, a&nbsp;řekla pak s&nbsp;úsměvem: „Nedělej si&nbsp;starosti, srdce moje, budu s&nbsp;tebou pilně pracovat na&nbsp;tom, aby náš otec měl radost z&nbsp;těch krásných květů, co&nbsp;ti&nbsp;rostou pod rukama.“ Usedla ke&nbsp;druhé straně vyšívacího rámu, a&nbsp;zatímco se&nbsp;Johana činila na&nbsp;květech, ona se&nbsp;spokojila s&nbsp;tím, že&nbsp;vyplňovala podklad. Povídaly si&nbsp;ještě všelicos, pak mlčely&nbsp;– pak zase promlouvaly, ale nevytrácel se&nbsp;podtón, vřelost těch dvou z&nbsp;duše milých sourozenců, starší sestra při tom byla něčím jako něžným poručníkem. Mladší měla cosi na&nbsp;srdci, zdálo se; už&nbsp;několikrát se&nbsp;totiž chystala zahovořit&nbsp;– a&nbsp;teď se&nbsp;zase zhluboka nadechla a&nbsp;vyrukovala s&nbsp;jakýmsi odvážným pytlákem, o&nbsp;němž slyšela, že&nbsp;prý si&nbsp;k&nbsp;přebývání vyvolil západní lesy, které tehdy bývaly daleko větší než teď. Vykládají se&nbsp;prý o&nbsp;něm ty&nbsp;nejprapodivnější zvěsti. Vyprávěla, že&nbsp;jak včera zaslechla, toho pytláka prý nelze skolit jinou než posvěcenou kulí a&nbsp;že v&nbsp;noci rozmlouvá s&nbsp;muži, kteří nejsou vůbec z&nbsp;masa a&nbsp;z&nbsp;kostí.</span></p>
          <p class="chunk" data-nb-ref-number="33" data-nb-words="28" data-nb-chars="184"><span class="idea" data-nb-ref-number="34" id="idea34" data-nb-words="28" data-nb-chars="184">Klarisa s&nbsp;tím nesouhlasila a&nbsp;měla za&nbsp;to, že&nbsp;takové věci jsou plodem pověry, nejspíš vůbec takový člověk neexistuje, protože si&nbsp;lidé zrovna libují ve&nbsp;všelijakých strašidelných líčeních.</span></p>
          <p class="chunk" data-nb-ref-number="34" data-nb-words="10" data-nb-chars="62"><span class="idea" data-nb-ref-number="35" id="idea35" data-nb-words="10" data-nb-chars="62">„Ale ano, takový člověk jistě existuje,“ vyhrkla na&nbsp;ni&nbsp;Johana.</span></p>
          <p class="chunk" data-nb-ref-number="35" data-nb-words="12" data-nb-chars="65"><span class="idea" data-nb-ref-number="36" id="idea36" data-nb-words="12" data-nb-chars="65">„A&nbsp;i kdyby,“ opáčila Klarisa, „určitě není tím, za&nbsp;koho ho&nbsp;mají.“</span></p>
          <p class="chunk" data-nb-ref-number="36" data-nb-words="22" data-nb-chars="122"><span class="idea" data-nb-ref-number="37" id="idea37" data-nb-words="22" data-nb-chars="122">„Och, možná je&nbsp;ještě něco daleko horšího&nbsp;– víš ty&nbsp;o&nbsp;tom nešťastném mlynáři v&nbsp;Perneku u&nbsp;Českého Krumlova&nbsp;– toho zastřelil.“</span></p>
          <p class="chunk" data-nb-ref-number="37" data-nb-words="20" data-nb-chars="126"><span class="idea" data-nb-ref-number="38" id="idea38" data-nb-words="20" data-nb-chars="126">„Jen nepapouškuj tak rouhavě, co&nbsp;není doloženo. Ten mlynář se&nbsp;dal najmout jako zvěd do&nbsp;švédského vojska, proto ho&nbsp;zastřelili.“</span></p>
          <p class="chunk" data-nb-ref-number="38" data-nb-words="144" data-nb-chars="766"><span class="idea" data-nb-ref-number="39" id="idea39" data-nb-words="144" data-nb-chars="766">„Ano, to&nbsp;se&nbsp;všichni domnívali, jenže nikdo to&nbsp;nedokázal&nbsp;– a&nbsp;já ti&nbsp;to&nbsp;tedy řeknu&nbsp;– včera večer jsem vyposlechla, co&nbsp;v&nbsp;jizbě pro čeleď povídal o&nbsp;tom člověku jeden myslivecký mládenec, který otci nesl dopis od&nbsp;rytíře. Je&nbsp;vysoký a&nbsp;silný jako strom, má&nbsp;zcuchaný vous a&nbsp;s&nbsp;tou svou dlouhou ručnicí podniká celodenní výpravy po&nbsp;lesích. Z&nbsp;těch, co&nbsp;tu&nbsp;v&nbsp;rovině žijí, zahlédl ho&nbsp;jen málokdo, ale myslivecký mládenec ho&nbsp;viděl zblízka tak jako já&nbsp;tebe&nbsp;– a&nbsp;on a&nbsp;nikdo jiný spáchal tu&nbsp;vraždu. Našli mlynáře v&nbsp;lesním houští u&nbsp;Bělé poblíž obrazu Panny Marie, tam co&nbsp;se&nbsp;dělí cesty, a&nbsp;neměl na&nbsp;těle žádné jiné poranění než dírku po&nbsp;malé kulce ve&nbsp;spánku, a&nbsp;kulky tak malé nepoužívá nikdo jiný než ten pytlák. Pak říkal ještě něco, to&nbsp;ale je&nbsp;až&nbsp;příliš bezbožné, aby to&nbsp;mohla být pravda.“</span></p>
          <p class="chunk" data-nb-ref-number="39" data-nb-words="1" data-nb-chars="6"><span class="idea" data-nb-ref-number="40" id="idea40" data-nb-words="1" data-nb-chars="6">„Ano?“</span></p>
          <p class="chunk" data-nb-ref-number="40" data-nb-words="14" data-nb-chars="73"><span class="idea" data-nb-ref-number="41" id="idea41" data-nb-words="14" data-nb-chars="73">„Že ten člověk jen tak střelí, a&nbsp;vždycky zasáhne toho, na&nbsp;koho si&nbsp;myslí.“</span></p>
          <p class="chunk" data-nb-ref-number="41" data-nb-words="44" data-nb-chars="275"><span class="idea" data-nb-ref-number="42" id="idea42" data-nb-words="44" data-nb-chars="275">„Jak můžeš poslouchat takové řeči,“ řekla Klarisa velice vážně, „to je&nbsp;bohapusté rouhání. Jak by&nbsp;Bůh, všemohoucí pán vesmíru, mohl připustit takové divy, když dojista chce, abychom i&nbsp;nadále věřili tomu, jak uspořádal svět tak, jak je&nbsp;to&nbsp;přece naší povinností a&nbsp;naší radostí.“</span></p>
          <p class="chunk" data-nb-ref-number="42" data-nb-words="131" data-nb-chars="767"><span class="idea" data-nb-ref-number="43" id="idea43" data-nb-words="131" data-nb-chars="767">„Já tomu taky nevěřila,“ řekla Johana upřímně, „ale jak jsem tak naslouchala a&nbsp;viděla, že&nbsp;naše děvečky téměř zbledly, přejela i&nbsp;mě husí kůže, a&nbsp;vzdor tomu, že&nbsp;jsem chtěla jít, poslouchala jsem dál, co&nbsp;říká. Vylíčil všechno tak živě, i&nbsp;ty všechny lesy tam nahoře, nesmírné a&nbsp;neproniknutelné, že&nbsp;ty&nbsp;naše jsou proti nim pouhé zahrádky. Prý uprostřed těch lesů leží krásné černé čarovné jezero a&nbsp;kolem něho se&nbsp;tyčí podivuhodné skály a&nbsp;podivuhodné stromy a&nbsp;vroubí je&nbsp;kolem dokola vysoký hvozd, v&nbsp;němž od&nbsp;stvoření světa doposud nezazvonila sekyra. Myslivec říkal, že&nbsp;zatím ještě nepronikl tak hluboko, aby došel až&nbsp;k&nbsp;té vodě, ale že&nbsp;napříště to&nbsp;udělá, a&nbsp;že nosí u&nbsp;sebe posvěcenou stříbrnou kulku, aby zastřelil toho pytláka a&nbsp;vraha, jen ho&nbsp;zahlédne; olovu prý totiž odolá.“</span></p>
          <p class="chunk" data-nb-ref-number="43" data-nb-words="106" data-nb-chars="627"><span class="idea" data-nb-ref-number="44" id="idea44" data-nb-words="106" data-nb-chars="627">„Tak proč to&nbsp;už&nbsp;neudělal,“ řekla Klarisa, „když tě&nbsp;ho&nbsp;už&nbsp;několikrát uviděl, jak říkáš?&nbsp;– Vidíš, jsi důvěřivý blázínek, a&nbsp;ten mládenec je&nbsp;chvástavý taškář, co&nbsp;by&nbsp;rád, aby se&nbsp;všichni třásli hrůzou, aby on&nbsp;vypadal jako o&nbsp;to větší hrdina. Na&nbsp;tvém místě bych to&nbsp;byla vůbec neposlouchala. Ten chlap je&nbsp;asi jen takový neškodný střelec&nbsp;– nebo takový člověk zhola a&nbsp;vůbec neexistuje; protože všichni, co&nbsp;se&nbsp;kdy octli v&nbsp;těch lesních končinách, nacházeli vždycky jen krásnou divokou krajinu samý zdravý květ, samá bylina a&nbsp;nádherný strom, kde žijí nesčetní neznámí ptáci a&nbsp;živočichové, ale není tam nic, co&nbsp;by&nbsp;budilo sebemenší podezření.“</span></p>
          <p class="chunk" data-nb-ref-number="44" data-nb-words="18" data-nb-chars="111"><span class="idea" data-nb-ref-number="45" id="idea45" data-nb-words="18" data-nb-chars="111">„Ale ve&nbsp;Zvonkové teprve docela nedávno potok vyplavil pozůstatky kančí lebky, a&nbsp;v&nbsp;ní vězela taková malá kulka.“</span></p>
          <p class="chunk" data-nb-ref-number="45" data-nb-words="26" data-nb-chars="144"><span class="idea" data-nb-ref-number="46" id="idea46" data-nb-words="26" data-nb-chars="144">„No, tak už&nbsp;toho nechme,“ řekla Klarisa s&nbsp;úsměvem, „kvůli všem těm tvým lesům, jezerům a&nbsp;hnátům a&nbsp;myslivcům máš tuhle na&nbsp;té&nbsp;růži ošklivý cípek.“</span></p>
          <p class="chunk" data-nb-ref-number="46" data-nb-words="247" data-nb-chars="1469"><span class="idea" data-nb-ref-number="47" id="idea47" data-nb-words="247" data-nb-chars="1469">Johana, která byla právě ve&nbsp;věku, kdy v&nbsp;mysli naplno bují všelijaké loupežnické a&nbsp;kouzelné fantasmagorie, nehodlala tak snadno uhnout od&nbsp;tématu, ovšem Klarisa už&nbsp;se&nbsp;nedala přimět k&nbsp;návratu, a&nbsp;tak se&nbsp;rozhovor stočil k&nbsp;vyšívání, ježto Johana hájila tu&nbsp;porouchanou růži, a&nbsp;vedl se&nbsp;s&nbsp;důsledností, jaká posléze dospívá k&nbsp;tanci a&nbsp;k&nbsp;umírání, k&nbsp;válečným přípravám, k&nbsp;levanduli, k&nbsp;zavařenině a&nbsp;ke kometám. Jako krev ve&nbsp;vlnách tryská ze&nbsp;srdce, tak s&nbsp;ní cválá i&nbsp;lehká eskadra myšlenek, vyžvatlává je&nbsp;dětský jazýček, přátelská a&nbsp;velká pohlížejí na&nbsp;nás oblá očka&nbsp;– a&nbsp;naše srdce je&nbsp;volky nevolky miluje víc než veškerou moudrost mudrců. Tak nade vší míru cenné je&nbsp;ono ryzí dílo Stvořitelovo, lidská duše, až&nbsp;doposud neposkvrněná a&nbsp;pranic netušící špatnost, jež ji&nbsp;obklopuje, je&nbsp;nám nevýslovně posvátnější než každá ze&nbsp;všech sil na&nbsp;sobě vynucená proměna v&nbsp;něco lepšího; nikdo takový už&nbsp;totiž ze&nbsp;své tváře nevyhladí náš zármutek z&nbsp;někdejšího zmaru&nbsp;– a&nbsp;síla, kterou použije, aby potřel své zlo, ukazuje nám téměř hrozivě, jak rád by&nbsp;něco zlého spáchal; obdivujeme ho, ale srdce přirozenou láskou vzpíná se&nbsp;vstříc pouze tomu, v&nbsp;kom není špatnosti. Proto řekl přede dvěma tisíci lety onen někdo: „Běda tomu, kdo by&nbsp;pohoršil jednoho z&nbsp;maličkých!“ A&nbsp;jestliže hledíme na&nbsp;ty&nbsp;dvě sličné tváře naproti sobě, slyšíme, co&nbsp;říkají, každá průzračný démant, zasazený do&nbsp;stříbrného jasu pohledů, ta&nbsp;prostá komnata, ač&nbsp;jsou po&nbsp;ní&nbsp;rozsety nástroje denní potřeby, zdá se&nbsp;nám posvěcená a&nbsp;čistá jako chrám.</span></p>
          <p class="chunk" data-nb-ref-number="47" data-nb-words="212" data-nb-chars="1259"><span class="idea" data-nb-ref-number="48" id="idea48" data-nb-words="212" data-nb-chars="1259">Slunce se&nbsp;již vyhouplo nad les, dopoledne zářilo a&nbsp;blyštělo se&nbsp;nad mlčícími korunami stromů, a&nbsp;jasný pruh slunečního světla se&nbsp;zvolna snášel na&nbsp;vyšívání&nbsp;– a&nbsp;vtom venku kdosi pokorně a&nbsp;tiše zaklepal na&nbsp;dveře a&nbsp;žádal, aby směl dovnitř. Johana se&nbsp;vymrštila a&nbsp;kvapně odsunula ještě zavřenou petlici. Vzápětí vešel dovnitř nějaký muž a&nbsp;přátelsky zdravil&nbsp;– to&nbsp;otec obou dívek vešel do&nbsp;jejich ranní komnaty skromně a&nbsp;uctivě jako někdo cizí. Už&nbsp;tehdy byl vysokého věku, ale stařec přesli-čný, postavy, jako kdyby vystoupil z&nbsp;rámu van Dykova obrazu&nbsp;– oděný do&nbsp;černého sametu, vysoký a&nbsp;statný, s&nbsp;bílými vlasy a&nbsp;lesklým vousem, který se&nbsp;řinul na&nbsp;tu&nbsp;krásnou širou kopuletou hruď&nbsp;– oči výrazně klenuté a&nbsp;výmluvné, pod strmícím zvrásněným čelem&nbsp;– tak přesahoval ten zjev téměř až&nbsp;kamsi do&nbsp;času věštců a&nbsp;proroků, rozvalina mohutné mužské síly a&nbsp;mužské velikosti, rozvalina, kterou osvětlovalo teď už&nbsp;jen mírné večerní slunce <em>laskavosti</em>, tak jako němé pozdní léto po&nbsp;těžkých hlučných bouřích&nbsp;– tak jako znavený úplněk na&nbsp;snopech v&nbsp;poli s&nbsp;úrodou&nbsp;–&nbsp;– tichá, mírná, hluboká laskavost. Byl jednou z&nbsp;mála tehdy ještě patrných postav odkvetlého rytířstva, notně se&nbsp;nehodící do&nbsp;svého okolí tak jako ocún na&nbsp;posečené podzimní louce, kdy ostatní květy jsou už&nbsp;dávno svezené do&nbsp;stodol.</span></p>
          <p class="chunk" data-nb-ref-number="48" data-nb-words="50" data-nb-chars="242"><span class="idea" data-nb-ref-number="49" id="idea49" data-nb-words="50" data-nb-chars="242">Obě děti mu&nbsp;visí na&nbsp;očích. Má&nbsp;je&nbsp;k&nbsp;tomu, aby dál vyšívaly&nbsp;– a&nbsp;když tak činí, nepozorovaně na&nbsp;ně&nbsp;upírá pohled, vážný a&nbsp;láskyplný. Pro­hlíží si&nbsp;jejich dílo a&nbsp;chválí je, zeptá se&nbsp;na&nbsp;to&nbsp;a&nbsp;na ono a&nbsp;vždy zná odpověď, ta&nbsp;je&nbsp;balzámem na&nbsp;jejich srdce.</span></p>
          <p class="chunk" data-nb-ref-number="49" data-nb-words="48" data-nb-chars="287"><span class="idea" data-nb-ref-number="50" id="idea50" data-nb-words="48" data-nb-chars="287">Ježto matka dívek už&nbsp;před deseti lety zemřela, pohled na&nbsp;toho starého muže mezi dívkami bez matky byl o&nbsp;to dojemnější&nbsp;– zachází s&nbsp;nimi se&nbsp;zvláštní láskyplností, aby jim nahradil matčino srdce, o&nbsp;něž přišly. Zejména se&nbsp;zaobírá mladším děvčetem, jako kdyby ona to&nbsp;ještě potřebovala nejvíc.</span></p>
          <p class="chunk" data-nb-ref-number="50" data-nb-words="362" data-nb-chars="1984"><span class="idea" data-nb-ref-number="51" id="idea51" data-nb-words="362" data-nb-chars="1984">Když se&nbsp;jich vyptal, zda v&nbsp;té své malé domácnosti něco nepotřebují, zda jim nehrozí, že&nbsp;jim dojde ve&nbsp;vyšívání některá barva, zda mají šaty a&nbsp;látky v&nbsp;dobrém a&nbsp;náležitě skvoucím stavu, zda nemá některá děvečka nebo komorná něco na&nbsp;svědomí anebo zda jinak něco nepostrádají nebo po&nbsp;něčem netouží&nbsp;– a&nbsp;když na&nbsp;tohle všechno uslyšel v&nbsp;odpověď samé „Ne“ anebo samé „Ale milý otče“, usmál se&nbsp;a&nbsp;řekl, stejně že&nbsp;objednal ve&nbsp;městě Augšpurku krásné a&nbsp;vzácné věci, aby si&nbsp;je&nbsp;prohlédly a&nbsp;vybraly si&nbsp;z&nbsp;nich, a&nbsp;má pevnou naději, že&nbsp;sem od&nbsp;nynějška do&nbsp;osmi dnů dojista dorazí a&nbsp;že dcery budou uznalé a&nbsp;potěšené. Ať&nbsp;jen si&nbsp;do&nbsp;té&nbsp;doby vyvzpomenou, co&nbsp;všechno by&nbsp;si&nbsp;tak přály a&nbsp;představovaly, co&nbsp;by&nbsp;bylo třeba a&nbsp;co by&nbsp;si&nbsp;možná, kdyby na&nbsp;to&nbsp;došlo, vybraly a&nbsp;co ne. A&nbsp;poté, jako kdyby ještě rád sám před sebou odložil cosi trpkého a&nbsp;nevítaného, pustil se&nbsp;do&nbsp;všech možných jednotlivostí a&nbsp;vážně se&nbsp;zajímal&nbsp;–&nbsp;– o&nbsp;Johanina kuřátka, o&nbsp;jejího srnce a&nbsp;rehka, o&nbsp;její květiny v&nbsp;oknech&nbsp;– o&nbsp;Klarisinu harfu a&nbsp;náčrtníky, o&nbsp;dopisy a&nbsp;o&nbsp;to, jak se&nbsp;daří vzdáleným přítelkyním&nbsp;– a&nbsp;posléze vznesl na&nbsp;plavovlásku dotaz, zda už&nbsp;teď vůbec neusne, než se&nbsp;večer pomodlí, tak jako ještě před několika lety, kdy ji&nbsp;často museli zvedat někde z&nbsp;terasy nebo z&nbsp;trávníku na&nbsp;zahradě, celou rudou od&nbsp;spaní, a&nbsp;při večerním slunku, které se&nbsp;ještě mihotalo, museli ji&nbsp;klopotně svlékat&nbsp;– a&nbsp;když se&nbsp;nakonec obou dvou dojatě zeptal, zda také v&nbsp;modlitbě vždy vzpomenou zesnulé matky, začaly už&nbsp;tušit, že&nbsp;má&nbsp;cosi na&nbsp;srdci, co&nbsp;se&nbsp;jim ostýchá prozradit; jednou z&nbsp;jedinečných vlastností toho energického starce totiž bylo, že&nbsp;tak jako dokonalí a&nbsp;silní lidé často, spolu s&nbsp;otcovskou péčí o&nbsp;dcery projevoval vůči nim také téměř ostych jako nějaký milenec, a&nbsp;ježto jejich úcta a&nbsp;respekt k&nbsp;němu byly zcela bezmezné, jejich oči s&nbsp;úzkostí ulpívaly na&nbsp;jeho tváři, ovšem ani jedna z&nbsp;nich se&nbsp;neodvažovala na&nbsp;cokoliv zeptat. Láska v&nbsp;každé podobě je&nbsp;ostýchavá jako ctnost a&nbsp;uctivá bázeň je&nbsp;nesmělejší než bázeň samotná. Rozuměl jim, tak jak ony rozuměly jemu.</span></p>
          <p class="chunk" data-nb-ref-number="51" data-nb-words="48" data-nb-chars="265"><span class="idea" data-nb-ref-number="52" id="idea52" data-nb-words="48" data-nb-chars="265">Pečlivě, aby látku nezmačkal, vzal z&nbsp;jedné židle kus bílého sukna, popošel s&nbsp;ním blíže k&nbsp;oknu a&nbsp;k&nbsp;vyšívacímu rámu a&nbsp;usedl naproti dívkám, pořád ještě se&nbsp;tvářil, jako že&nbsp;si&nbsp;chce udělat pohodlí; ani ne&nbsp;tak dívkám, jako spíš sobě předstíral, že&nbsp;je&nbsp;to&nbsp;něco přirozeného.</span></p>
          <p class="chunk" data-nb-ref-number="52" data-nb-words="67" data-nb-chars="366"><span class="idea" data-nb-ref-number="53" id="idea53" data-nb-words="67" data-nb-chars="366">„Nejspíš,“ zahovořil, „jste si&nbsp;už&nbsp;všimly, že&nbsp;rytíř se&nbsp;včera sice ze&nbsp;své lovecké výpravy sám nevrátil, ale pověřil posla, ať&nbsp;dopraví dopis. Štěstěna jim nad jiné přála, a&nbsp;na cestě je&nbsp;už&nbsp;celý náklad zvěřiny; a&nbsp;ani si&nbsp;nemůže dost vynachválit, jak krásné a&nbsp;tiché a&nbsp;jak uzavřené a&nbsp;nepřístupné jsou ty&nbsp;lesní sady, v&nbsp;nichž se&nbsp;už&nbsp;déle než čtyři týdny oddává radostem z&nbsp;lovu.</span></p>
          <p class="chunk" data-nb-ref-number="53" data-nb-words="172" data-nb-chars="1013"><span class="idea" data-nb-ref-number="54" id="idea54" data-nb-words="172" data-nb-chars="1013">Je&nbsp;téměř smutné číst, jak je&nbsp;mu&nbsp;zatěžko loučit se&nbsp;s&nbsp;tím vším&nbsp;– praví: Ani závan, ani dechnutí světa tam venku sem nepronikne, a&nbsp;když člověk vidí, jak celé dny pochodu v&nbsp;listoví a&nbsp;ve větvích tkví stále týž, stále ničím nerušený, stále přátelský nádherný poklid, že&nbsp;tu&nbsp;nic nebrání, aby se&nbsp;dobře dařilo i&nbsp;tomu nejtenčímu stébélku trávy, stojí člověka hodně úsilí, aby uvěřil, že&nbsp;ve&nbsp;světě lidí už&nbsp;hodně let zuří povyk války a&nbsp;zmaru, kde nejdrahocennější a&nbsp;nejumnější rostlina, lidský život, ničí se&nbsp;stejně kvapně a&nbsp;nerozvážně, jak namáhavě a&nbsp;bedlivě les hýčká a&nbsp;pěstuje i&nbsp;tu nejmenší ze&nbsp;svých květin. Jen pomyslete, objevili krásnou skalnatou horu, která strmí nad lesem a&nbsp;odkud je&nbsp;vidět náš zámek; mají za&nbsp;to, že&nbsp;určitě tu&nbsp;horu uvidíme z&nbsp;našeho červeného rohového pokoje. Hodláme ještě dnes postavit do&nbsp;toho pokoje dalekohled a&nbsp;podívat se, jestli opravdu uvidíme to&nbsp;skalisko, kterému říkají Vítkův Kámen&nbsp;– anebo nebylo by&nbsp;ještě hezčí, kdybychom si&nbsp;ještě než nastane zima, vyrazili procházkou do&nbsp;té&nbsp;půvabné divočiny?“</span></p>
          <p class="chunk" data-nb-ref-number="54" data-nb-words="591" data-nb-chars="3232"><span class="idea" data-nb-ref-number="55" id="idea55" data-nb-words="591" data-nb-chars="3232">K&nbsp;smrti vyděšený pohled vyrazil Johaně z&nbsp;očí vstříc otci a&nbsp;zasáhl přívětivě tázavý otcův zrak. Otec vstal a&nbsp;několikrát neklidně přešel po&nbsp;pokoji sem a&nbsp;tam, pak přikročil k&nbsp;Johaně, která se&nbsp;strachem pozorovala každý z&nbsp;jeho pohybů, a&nbsp;řekl s&nbsp;láskyplnou vážností: „Johano, ty&nbsp;milá, bázlivá srnko&nbsp;–&nbsp;– a&nbsp;přesto to&nbsp;musí být, všichni si&nbsp;společně zajdeme do&nbsp;těch lesů&nbsp;–&nbsp;–&nbsp;– ještě mi&nbsp;nic neříkej&nbsp;– je&nbsp;už&nbsp;nezbytné, děti, abych vám prozradil, o&nbsp;co jsme se&nbsp;v&nbsp;tomhle létě postarali. Tenhle dopis je&nbsp;z&nbsp;Rožmberka&nbsp;– tady je&nbsp;jeden ze&nbsp;Zlaté Koruny&nbsp;– tenhle je&nbsp;z&nbsp;Prahy&nbsp;– tenhle z&nbsp;Míšně a&nbsp;konečně tady je&nbsp;jeden z&nbsp;Bavorska. Já&nbsp;vás doposud ušetřil zpráv z&nbsp;míst, kde se&nbsp;bojuje, abych vám nekrušil srdce věcmi, o&nbsp;nichž raději nevíte; ale rozestřel jsem síť nade všemi válčišti, abych neustále věděl, jak se&nbsp;to&nbsp;všechno vyvíjí a&nbsp;co se&nbsp;nejspíš stane v&nbsp;budoucnu&nbsp;– dělo se&nbsp;tak pro čest vlasti a&nbsp;na vaši ochranu, tak jak mi&nbsp;to&nbsp;Bůh stanovil za&nbsp;milou otcovskou povinnost. Připravuje se&nbsp;ještě do&nbsp;zimy operace proti horním podunajským zemím, její pravé křídlo má&nbsp;za&nbsp;úkol přejít přes naše hory&nbsp;– tihle Švédové dobře znají mé&nbsp;jméno&nbsp;– a&nbsp;i kdyby je&nbsp;neznali, je&nbsp;hodně důvodů myslet si, že&nbsp;náš zámek smetou, a&nbsp;první sněhové vločky nadcházející zimy budou se&nbsp;nejspíš snášet na&nbsp;trosky zdí na&nbsp;troud spálených&nbsp;– možná&nbsp;– sídlo vybudujeme znovu, a&nbsp;o&nbsp;vás jsem se&nbsp;postaral podle nejlepšího vědomí a&nbsp;svědomí. Jak jsem to&nbsp;zařídil s&nbsp;penězi a&nbsp;s&nbsp;cennostmi, to&nbsp;vám vysvětlím později&nbsp;– teď, to&nbsp;je&nbsp;důležitější&nbsp;– <em>jak to&nbsp;bude s&nbsp;vámi</em>. Vysoko v&nbsp;lese je&nbsp;místo, znám je&nbsp;už&nbsp;dávno, tak osamělé, tak stranou veškerého lidského hemžení, že&nbsp;nikdo nevypátrá k&nbsp;němu nikde stezku, šlépěj, stopu, nadto není přístupné z&nbsp;žádné strany vyjma jediné, tu&nbsp;je&nbsp;třeba mít dobře na&nbsp;paměti&nbsp;– jinak je&nbsp;to&nbsp;místo ale podivuhodně líbezné a&nbsp;rozkošné, jakýsi úsměv té&nbsp;divočiny, jakýsi konejšivý doklad na&nbsp;ochranu a&nbsp;na uvítanou. Na&nbsp;tom místě stojí dům, dal jsem ho&nbsp;v&nbsp;tomhle létě postavit, je&nbsp;už&nbsp;pro vás krásně a&nbsp;útulně zařízen; tam totiž budete bydlet, dokud tady zas nebude všechno v&nbsp;pořádku a&nbsp;bezpečné. Nikdo živý neví, že&nbsp;tam dům je; ti, kdo ho&nbsp;stavěli, jsou mi&nbsp;totiž trojnásob zavázáni: především proto, že&nbsp;jsem je&nbsp;vzal do&nbsp;přísahy, pak proto, že&nbsp;jsou mi&nbsp;co&nbsp;poddaní léta láskyplně oddáni, a&nbsp;konečně proto, že&nbsp;jsem vybral jen takové lidi, kteří mi&nbsp;náhodou už&nbsp;před delším časem svěřili veškerou svou hotovost, abych ji&nbsp;vzal do&nbsp;úschovy a&nbsp;spolu se&nbsp;svým majetkem ochraňoval, dokud nepomine válečné nebezpečí. A&nbsp;ti se&nbsp;budou střežit, aby porušili přísahu a&nbsp;přivodili mi&nbsp;jakoukoliv újmu. Byli všichni přivedeni na&nbsp;ono místo po&nbsp;příkré skalní stezce, ta&nbsp;je&nbsp;však nyní neschůdná vzhledem k&nbsp;balvanům, které jsou po&nbsp;ní&nbsp;rozsety. Založíme další cestu lesem, do&nbsp;něhož doposud nikdo nevešel a&nbsp;kudy je&nbsp;to&nbsp;podle mého daleko pohodlnější, protože půda je&nbsp;tu&nbsp;rovná, a&nbsp;rytíř má&nbsp;za&nbsp;to, že&nbsp;les tam je&nbsp;dojista hodně řídký, takže se&nbsp;jím dá&nbsp;dokonce snad i&nbsp;projet na&nbsp;koni. A&nbsp;tam, kde je&nbsp;to&nbsp;pak svízelnější, bude nás očekávat průvodce, který přibude ze&nbsp;svého domova jinudy, a&nbsp;pro vás budou připravena nosítka. Les, i&nbsp;když nevzdělávaný, je&nbsp;krásný a&nbsp;útulný nejinak než les u&nbsp;nás, a&nbsp;až tam budete pobývat, po&nbsp;celou dobu neuvidíte jediného člověka, krom těch, co&nbsp;k&nbsp;vám patří. O&nbsp;to jsem se&nbsp;postaral, a&nbsp;myslím, že&nbsp;je&nbsp;to&nbsp;dobré&nbsp;–&nbsp;–&nbsp;– a&nbsp;teď, děti, mluvte vy.“</span></p>
          <p class="chunk" data-nb-ref-number="55" data-nb-words="8" data-nb-chars="39"><span class="idea" data-nb-ref-number="56" id="idea56" data-nb-words="8" data-nb-chars="39">Obě na&nbsp;něj pohlédly a&nbsp;mlčely jako hrob.</span></p>
          <p class="chunk" data-nb-ref-number="56" data-nb-words="31" data-nb-chars="150"><span class="idea" data-nb-ref-number="57" id="idea57" data-nb-words="31" data-nb-chars="150">„No tak, Johano,“ řekl otec s&nbsp;úsměvem, „to ti&nbsp;je&nbsp;té&nbsp;tvé jizby tady tak líto? Víš, ta&nbsp;v&nbsp;lese je&nbsp;zbudována úplně stejně a&nbsp;zařízená jako tahle – – Nuže?“</span></p>
          <p class="chunk" data-nb-ref-number="57" data-nb-words="13" data-nb-chars="68"><span class="idea" data-nb-ref-number="58" id="idea58" data-nb-words="13" data-nb-chars="68">S&nbsp;velkou námahou ze&nbsp;sebe vyrazila plaše: „Ale je&nbsp;tam vrah a&nbsp;pytlák.“</span></p>
          <p class="chunk" data-nb-ref-number="58" data-nb-words="280" data-nb-chars="1584"><span class="idea" data-nb-ref-number="59" id="idea59" data-nb-words="280" data-nb-chars="1584">Když to&nbsp;řekla, otec sebou nevrle škubl, řekl však poté nadmíru poklidně a&nbsp;pevně: „Není tam nikdo. Je&nbsp;mi&nbsp;to&nbsp;ovšem velice, převelice nemilé, že&nbsp;se&nbsp;ta&nbsp;nesmyslná pověst donesla až&nbsp;k&nbsp;vám do&nbsp;jizby. Nikdo tam není, věřte mi; po&nbsp;celé ty&nbsp;tři měsíce, kdy byl rytíř pryč, s&nbsp;Felixem prohledával les křížem krážem, a&nbsp;u&nbsp;všech, kdo bydlí na&nbsp;kraji jeho panství, a&nbsp;ve všech uhlířských, dřevorubeckých a&nbsp;lesnických chalupách pátral po&nbsp;nějaké příčině té&nbsp;pověsti&nbsp;– ta&nbsp;opatrnost byla zbytečná, ale vynaložená k&nbsp;tomu, abychom měli klid; po&nbsp;nějakém takovém člověku tam není ani potuchy, neví se&nbsp;tam ani o&nbsp;té divné zvěsti, která se&nbsp;zcela zbytečně zatoulala do&nbsp;našich končin&nbsp;– ale mně je&nbsp;to&nbsp;všechno notně nepříjemné kvůli vám, protože to&nbsp;bude nesmyslně zatěžovat vaši fantazii. Copak si&nbsp;myslíš, Johano, ty&nbsp;děvče nevěrné, že&nbsp;by&nbsp;tě&nbsp;tvůj otec zavedl mezi loupežníky a&nbsp;vrahy? A&nbsp;pokud je&nbsp;tam nějaký pytlák, pak je&nbsp;to&nbsp;hezký starý muž, ten bude jedním z&nbsp;vašich sloužících a&nbsp;záhy si&nbsp;ho&nbsp;zamiluješ jako vlastního otce. Buďte dobré mysli, děti, se&nbsp;svým novým sídlem se&nbsp;jednou budete loučit velmi smutně, a&nbsp;až vám dáme zprávu, že&nbsp;tenhle zámek je&nbsp;zas jako nový a&nbsp;vyšňořen do&nbsp;vysokého lesku tak jak ještě nikdy, nejspíš vám z&nbsp;radostných očí ukápne nějaká ta&nbsp;slzička na&nbsp;to&nbsp;půvabné místo, se&nbsp;kterým se&nbsp;rozloučíte. Ten plevel si&nbsp;ze&nbsp;srdéček klidně vyklučte a&nbsp;považte, že&nbsp;do&nbsp;měsíce tady bude stoupat kouř z&nbsp;vojenského ležení a&nbsp;budou tu&nbsp;třeskat zbraně a&nbsp;v&nbsp;téhle komnatě namísto tónů harfy budou znít neslušnosti, hrubosti a&nbsp;třesk zbraní. Buďte veselé a&nbsp;chystejte se. Za&nbsp;osm dnů vyrazíme. Anebo máte proti mému návrhu ještě něco?“</span></p>
          <p class="chunk" data-nb-ref-number="59" data-nb-words="94" data-nb-chars="546"><span class="idea" data-nb-ref-number="60" id="idea60" data-nb-words="94" data-nb-chars="546">Neměly jedna ani druhá asi nic, ale dobré mysli také nebyly, tak jako vždy uznaly, že&nbsp;otcův úmysl je&nbsp;dobrý, a&nbsp;slíbily, že&nbsp;budou za&nbsp;několik dnů dokonale připraveny na&nbsp;cestu. V&nbsp;tom krásném a&nbsp;veselém ranním pokoji, který celý tonul v&nbsp;mírné záři dopoledního slunce, posvěcen přítomností oněch dvou andělů a&nbsp;na nějž zvenku patřila poklidná sváteční příroda, najednou snesl se&nbsp;chmurný flór, a&nbsp;do něho se&nbsp;halily tři tváře: otec vzhledem k&nbsp;dívkám, dívky vzhledem k&nbsp;věci samé, a&nbsp;tak jako každá ta&nbsp;tvář zápasila o&nbsp;nenucenost, právě proto jí&nbsp;nemohla dosíci.</span></p>
          <p class="chunk" data-nb-ref-number="60" data-nb-words="323" data-nb-chars="1867"><span class="idea" data-nb-ref-number="61" id="idea61" data-nb-words="323" data-nb-chars="1867">Proto také přikročil k&nbsp;oknu a&nbsp;pilně vyhlížel, jaké že&nbsp;je&nbsp;povětří, jen aby prvotní předpojatost dívek trochu odvanula, a&nbsp;jako kdyby mu&nbsp;bylo počítat na&nbsp;obloze ovečky, které zrovna od&nbsp;jihu začaly vycházet na&nbsp;nebe, dlouho a&nbsp;bedlivě na&nbsp;ně&nbsp;pohlížel, ruku u&nbsp;očí. Dívky&nbsp;– je&nbsp;podivuhodné, jak zázračně dovedou uklidnit milované, věrné zraky&nbsp;– hned dva takové obdaroval laskavým pohledem&nbsp;–&nbsp;– a&nbsp;Johanina úzkost, ještě před chvílí obrovská a&nbsp;nepřekonatelná, najednou docela a&nbsp;úplně vyprchala. Otec se&nbsp;s&nbsp;úsměvem vrátil od&nbsp;okna a&nbsp;řekl, pokud chtějí dnes uvidět to&nbsp;lesní skalisko a&nbsp;s&nbsp;ním i&nbsp;tu krásnou lesní stěnu vzpínající se&nbsp;v&nbsp;dáli, v&nbsp;níž jako v&nbsp;nějakém výklenku spočívá jejich dřevěný lesní zámeček, musí to&nbsp;být brzy, a&nbsp;on že&nbsp;i&nbsp;kvůli tomu postaví dalekohled přechodně do&nbsp;červeného pokoje; protože pokud ho&nbsp;všechna znamení neklamou, určitě dnes přijde ještě bouřka&nbsp;– šelmovsky se&nbsp;podíval po&nbsp;Johaně, jejíž rty, které se&nbsp;zase už&nbsp;skvěly purpurem, snažily se&nbsp;potlačit a&nbsp;skrýt tichý úsměv; ten otec ovšem viděl a&nbsp;znal jej. Bylo totiž jednou z&nbsp;jeho slabostí, že&nbsp;prorokoval bouřky, a&nbsp;když z&nbsp;deseti, které nepřišly, propukla jedna, nikdo nebyl o&nbsp;neklamnosti jejích příznaků přesvědčen pevněji než on. Jestli však dnes takové příznaky na&nbsp;obloze čiré jako zrcadlo vskutku objevil anebo si&nbsp;to&nbsp;jeho skvělé srdce pouze nalhávalo, aby vzburcoval mysli k&nbsp;radosti&nbsp;– kdo to&nbsp;dokáže rozhodnout?&nbsp;– Tak nebo onak byl potěšen, když viděl, že&nbsp;trýzeň prvního napětí se&nbsp;z&nbsp;tváří mu&nbsp;milých vytrácí, a&nbsp;ježto asi věděl, že&nbsp;až&nbsp;od&nbsp;nich odejde, jednu i&nbsp;druhou vloží do&nbsp;těch nejlepších rukou, vydal se&nbsp;veselý a&nbsp;samý žert ke&nbsp;dveřím. „Klariso,“ zahlaholil a&nbsp;ještě držel kliku, „ty zas na&nbsp;to&nbsp;své oblékání budeš potřebovat celou věčnost&nbsp;– ale kvůli tomu se&nbsp;neukvapuj&nbsp;– musím předtím ještě něco zařídit, a&nbsp;až budete hotovy, buďte tak hodné a&nbsp;přejděte do&nbsp;červené jizby a&nbsp;dejte mi&nbsp;to&nbsp;vědět&nbsp;– ale kvůli tomu nechvátejte.“</span></p>
          <p class="chunk" data-nb-ref-number="61" data-nb-words="7" data-nb-chars="35"><span class="idea" data-nb-ref-number="62" id="idea62" data-nb-words="7" data-nb-chars="35">A&nbsp;domluvil a&nbsp;zavřel za&nbsp;sebou dveře.</span></p>
          <p class="chunk" data-nb-ref-number="62" data-nb-words="48" data-nb-chars="285"><span class="idea" data-nb-ref-number="63" id="idea63" data-nb-words="48" data-nb-chars="285">Který člověk byl kdy na&nbsp;světě tak milován! I&nbsp;když jim sám otec tu&nbsp;nekonečnost oblékání vložil do&nbsp;úst jako příležitost, aby si&nbsp;řekly, co&nbsp;měly důvěrného na&nbsp;srdci, byly nicméně příliš bezelstné, aby ho&nbsp;pochopily, nesmírně chvátaly, aby se&nbsp;jakžtakž nějak oblékly a&nbsp;on nemusel dlouho čekat.</span></p>
          <p class="chunk" data-nb-ref-number="63" data-nb-words="28" data-nb-chars="180"><span class="idea" data-nb-ref-number="64" id="idea64" data-nb-words="28" data-nb-chars="180">Jen jedinkrát, když odešel, sestry se&nbsp;objaly a&nbsp;dvakrát, třikrát se&nbsp;vřele políbily na&nbsp;ústa, to&nbsp;bylo pevné, mocné, nevývratné ujištění a&nbsp;slib vzájemné opory a&nbsp;neskonalé pospolitosti.</span></p>
          <p class="chunk" data-nb-ref-number="64" data-nb-words="43" data-nb-chars="240"><span class="idea" data-nb-ref-number="65" id="idea65" data-nb-words="43" data-nb-chars="240">Tak zázračná je&nbsp;moc lásky, že&nbsp;její paprsek, kdykoli v&nbsp;nebezpečí a&nbsp;v&nbsp;nouzi vyšlehne z&nbsp;oka druhého, vzápětí kolem našeho srdce vystaví pevnou hradbu důvěry, a&nbsp;byť by&nbsp;i&nbsp;vyšel z&nbsp;očí plachého děvčete, které samo potřebuje ochranu a&nbsp;prahne po&nbsp;ní.</span></p>
          <p class="chunk" data-nb-ref-number="65" data-nb-words="34" data-nb-chars="203"><span class="idea" data-nb-ref-number="66" id="idea66" data-nb-words="34" data-nb-chars="203">Radost, důvěra, ba&nbsp;dokonce veselost, žertovnost a&nbsp;zvědavost vpily se&nbsp;z&nbsp;těch polibků dívkám do&nbsp;srdcí, a&nbsp;smály se, kdykoliv v&nbsp;tom přehnaném spěchu oblékání to&nbsp;nebo ono uspěchaly a&nbsp;připadlo jim to&nbsp;nevkusné.</span></p>
          <p class="chunk" data-nb-ref-number="66" data-nb-words="71" data-nb-chars="405"><span class="idea" data-nb-ref-number="67" id="idea67" data-nb-words="71" data-nb-chars="405">Když byly konečně hotové, přiběhly do&nbsp;červeného pokoje a&nbsp;tam zastihly mladého myslivce, jak jej baron zrovna plísní za&nbsp;to&nbsp;jeho včerejší chvástání a&nbsp;povyk „a teď jdi,“ domluvil, když viděl, že&nbsp;vcházejí děvčata, „jdi, upaluj&nbsp;–&nbsp;–&nbsp;– no, no, Sebastiane,“ zahlaholil za&nbsp;mladíkem už&nbsp;mírněji, „jsem tak hrozný, že&nbsp;bereš nohy na&nbsp;ramena, div nezakopneš? Dej si&nbsp;dole pohár vína anebo pro mě&nbsp;za&nbsp;mě&nbsp;třeba dva. Jdi už.“</span></p>
          <p class="chunk" data-nb-ref-number="67" data-nb-words="30" data-nb-chars="177"><span class="idea" data-nb-ref-number="68" id="idea68" data-nb-words="30" data-nb-chars="177">Myslivec šel, a&nbsp;navýsost pobavený otec se&nbsp;otočil k&nbsp;dívkám. „Ajajaj, to&nbsp;jste byly hodně brzy hotové; podívejme, jak jste krásné&nbsp;– teď sem postavíme dalekohled a&nbsp;budeme se&nbsp;dívat.“</span></p>
          <p class="chunk" data-nb-ref-number="68" data-nb-words="4" data-nb-chars="14"><span class="idea" data-nb-ref-number="69" id="idea69" data-nb-words="4" data-nb-chars="14">A&nbsp;to se&nbsp;stalo.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hvozd_006.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>